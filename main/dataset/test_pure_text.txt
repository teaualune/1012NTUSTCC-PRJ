甲申，東昏侯以李居士為江州刺史，冠軍將軍王珍國為雍州刺史，建安王寶寅為荊州刺史，輔國將軍申胄監郢州，龍驤將軍扶風馬仙琕監豫州，驍騎將軍徐元稱監徐州軍事。珍國，廣之之子也。是日，蕭衍前軍至蕪湖；申胄軍二萬人棄姑孰走，衍進軍，據之。戊申，東昏侯以後軍參軍蕭璝為司州刺史，前輔國將軍魯休烈為益州刺史。京兆尹第五琦什一稅法，民苦其重，多流亡。十一月，甲子，日南至，赦，改元，悉停什一稅法。辛卯，以荔非元禮為懷州刺史，權知鎮西、北庭行營節度使。元禮復以段秀實為節度判官。上之為太子也，自以年長，與太祖同創大業，朝事大小，率皆專斷，多違制度。信任左右張景真，景真驕侈，被服什物，僭擬乘輿；內外畏之，莫敢言者。魏論西硤石之功，辛未，以李崇為驃騎將軍，加儀同三司，李平為尚書右僕射，崔亮進號鎮北將軍。亮與平爭功於禁中，太后以亮為殿中尚書。乙亥，廢武氏崇恩廟及昊陵、順陵，追廢韋后為庶人，安樂公主為悖逆庶人。詔發振武兵二千，會義武軍以討王承宗。春，正月，丁亥朔，魏主詔定樂章，非雅者除之。史朝義走至貝州，與其大將薛忠義等兩節度合，僕固瑒追之至臨清。朝義自衡水引兵三萬還攻之，瑒設伏擊走之。回紇又至，官軍益振，遂逐之；大戰于下博東南，賊大敗，積尸擁流而下，朝義奔莫州。懷恩都知兵馬使薛兼訓、兵馬使郝庭玉與田神功、辛雲京會於下博，進圍朝義於莫州，青淄節度使侯希逸繼至。春，正月，辛丑，周公卽天王位，柴燎告天，朝百官于露門；追尊王考文公為文王，妣為文后；大赦。封魏恭帝為宋公。以木德承魏水，行夏之時，服色尚黑。以李弼為太師，趙貴為太傅、大冢宰，獨孤信為太保、大宗伯，中山公護為大司馬。希烈又遣其將楊峯齎赦賜陳少遊及壽州刺史張建封。建封執峯徇於軍，腰斬於市，少遊聞之駭懼。建封具以少遊與希烈交通之狀聞，上悅，以建封為濠、壽、廬三州都團練使。希烈乃以其將杜少誠為淮南節度使，使將步騎萬餘人先取壽州，後之江都，建封遣其將賀蘭元均、邵怡守霍丘秋柵。少誠竟不能過，遂南寇蘄、黃，欲斷江路，時上命包佶自督江、淮財賦，泝江詣行在；至蘄口，遇少誠入寇。曹王皋遣蘄州刺史伊慎將兵七千拒之，戰於永安戍，大破之，少誠脫身走，斬首萬級，包佶乃得前。後佶入朝，具奏陳少遊奪財賦事；少遊懼，厚斂所部以償之。李希烈以夏口上流要地，使其驍將董侍募死士七千人襲鄂州，刺史李兼偃旗臥鼓閉門以待之。侍撤屋材以焚門，兼帥士卒出戰，大破之。上以兼為鄂、岳、沔都團練使。於是希烈東畏曹王皋，西畏李兼，不敢復有窺江、淮之志矣。甲午，車駕發東都；辛亥，幸蒲州；夏，四月，庚申朔，至京師。魏主將屠李氏，中書令崔光諫曰：「李氏方姙，刑至刳胎，乃桀、紂所為，酷而非法。請俟產畢，然後行刑。」從之。河西王蒙遜因秦喪，伐秦西平，西平太守麴承謂之曰：「殿下若先取樂都，則西平必為殿下之有；苟望風請服，亦明主之所疾也。」蒙遜乃釋西平，攻樂都。相國元基帥騎三千救樂都，甫入城，而河西兵至，攻其外城，克之；絕其水道，城中飢渴，死者太半。東羌乞提從元基救樂都，陰與河西通謀，下繩引內其兵，登城者百餘人，鼓譟燒門；元基帥左右奮擊，河西兵乃退。齊南康侯子恪及弟祁陽侯子範嘗因事入見，上從容謂曰：「天下公器，非可力取，苟無期運，雖項籍之力終亦敗亡。宋孝武性猜忌，兄弟粗有令名者皆鴆之，朝臣以疑似枉死者相繼。然或疑而不能去，或不疑而卒為患，如卿祖以材略見疑，而無如之何。湘東以庸愚不疑，而子孫皆死其手。我於時已生，彼豈知我應有今日！固知有天命者非人所害。我初平建康，人皆勸我除去卿輩以壹物心，我於時依而行之，誰謂不可！正以江左以來，代謝之際，必相屠滅，感傷和氣，所以國祚不長。又，齊、梁雖云革命，事異前世，我與卿兄弟雖復絕服，宗屬未遠，齊業之初亦共甘苦，情同一家，豈可遽如行路之人！卿兄弟果有天命，非我所殺；若無天命，何忽行此！當足示無度量耳。且建武塗炭卿門，我起義兵，非惟自雪門恥，亦為卿兄弟報仇。卿若能在建武、永元之世撥亂反正，我豈得不釋戈推奉邪！我自取天下於明帝家，非取之於卿家也。昔劉子輿自稱成帝子，光武言：『假使成帝更生，天下亦不可復得，況子輿乎！』曹志，魏武帝之孫，為晉忠臣。況卿今日猶是宗室，我方坦然相期，卿無復懷自外之意！小待，當自知我寸心。」子恪兄弟凡十六人，皆仕梁，子恪、子範、子質、子顯、子雲、子暉並以才能知名，歷官清顯，各以壽終。是時，封賞踰制，內寵猥盛。陳蕃上疏曰：「夫諸侯上象四七，藩屏上國；高祖之約，非功臣不侯。而聞追錄河南尹鄧萬世父遵之微功，更爵尚書令黃雋先人之紹封，近習以非義授邑，左右以無功傳賞，至乃一門之內，侯者數人，故緯象失度，陰陽謬序。臣知封事已行，言之無及，誠欲陛下從是而止。又，采女數千，食肉衣綺，脂油粉黛，不可貲計。鄙諺言『盜不過五女門』，以女貧家也；今後宮之女，豈不貧國乎！」帝頗采其言，為出宮女五百餘人，但賜雋爵關內侯，而封萬世南鄉侯。夏，益州夷二十四邑、三萬餘人皆反。遣水衡都尉呂破胡募吏民及發犍為、蜀郡奔命往擊，大破之。諸軍討王承宗者久無功，白居易上言，以為：「河北本不當用兵，今旣出師，承璀未嘗苦戰，已失大將，與從史兩軍入賊境，遷延進退，不惟意在逗留，亦是力難支敵。希朝、茂昭至新市鎮，竟不能過；劉濟引全軍攻圍樂壽，久不能下。師道、季安元不可保，察其情狀，似相計會，各收一縣，遂不進軍。陛下觀此事勢，成功有何所望！以臣愚見，須速罷兵，若又遲疑，其害有四：可為痛惜者二，可為深憂者二。何則？春，正月，朔，莽帥公侯卿士奉皇太后璽韍上太皇太后，順符命，去漢號焉。李固以商柔和自守，不能有所整裁，乃奏記於商曰：「數年以來，災怪屢見。孔子曰：『智者見變思形，愚者覩怪諱名。』天道無親，可為祗畏。誠令王綱一整，道行忠立，明公踵伯成之高，全不朽之譽，豈與此外戚凡輩耽榮好位者同日而論哉！」商不能用。乙丑，曲赦建康、南徐‧兗二州。先是，崔慧景旣平，詔赦其黨。而嬖倖用事，不依詔書，無罪而家富者，皆誣為賊黨，殺而籍其貲；實附賊而貧者皆不問。或謂中書舍人王咺之云：「赦書無信，人情大惡。」咺之曰：「正當復有赦耳。」由是再赦。旣而嬖倖誅縱亦如初。五月，魏帝加文王殊禮，進王妃曰后，世子曰太子。己亥，魏主如幽州。夏主遣平原公定帥衆二萬向長安。魏主聞之，伐木陰山，大造攻具，再謀伐夏。庚辰，齊遣崔象來聘。春，正月，己未，劉裕還建康。宰相屢請立皇子為王，上曰：「諸子皆幼，且功臣之子皆未加恩，而獨先朕子，能自安乎！」許敬宗、李義府希皇后旨，誣奏侍中韓瑗、中書令來濟與褚遂良潛謀不軌，以桂州用武之地，授遂良桂州都督，欲以為外援。八月，丁卯，瑗坐貶振州刺史，濟貶台州刺史，終身不聽朝覲。又貶褚遂良為愛州刺史，榮州刺史柳奭為象州刺史。司農卿韋廑欲求夏州節度使，有術士知之，詣廑門曰：「吾善醮星辰，求官無不如意。」廑信之，夜，設醮具於庭。術士曰：「請公自書官階一通。」旣得之，仰天大呼曰：「韋廑有異志，令我祭天。」廑舉家拜泣曰：「願山人賜百口之命！」家之貨財珍玩盡與之。邏者怪術士服鮮衣，執以為盜。術士急，乃曰：「韋廑令我祭天，我欲告之，彼以家財求我耳。」事上聞，秋，九月，上召廑面詰之，具知其冤，謂宰相曰：「韋廑城南甲族，為姦人所誣，勿使獄吏辱之。」立以術士付京兆，杖死，貶廑永州司馬。郎州道總管趙孝祖討白水蠻，蠻酋禿磨蒲及儉彌于帥衆據險拒戰，孝祖皆擊斬之。會大雪，蠻飢凍，死亡略盡。孝祖奏言：「貞觀中討昆州烏蠻，始開青蛉、弄棟為州縣。弄棟之西有小勃弄、大勃弄二川，恆扇誘弄棟，欲使之反。其勃弄以西與黃瓜、葉榆、西洱河相接，人衆殷實，多於蜀川，無大酋長，好結讎怨，今因破白水之兵，請隨便四討，撫而安之。」敕許之。杜洛周南出，抄掠薊城，魏常景遣統軍梁仲禮擊破之。丁未，都督李琚與洛周戰于薊城之北，敗沒。常景帥衆拒之，洛周引還上谷。十一月，丁酉，田承嗣將吳希光以瀛州降。春，二月，文母皇太后崩，年八十四；葬渭陵，與元帝合，而溝絕之。新室世世獻祭其廟；元帝配食，坐於牀下。莽為太后服喪三年。甲申，吳王復遣司農卿洛陽盧蘋來奉使，嚴可求豫料帝所問，敎蘋應對，旣至，皆如可求所料。蘋還，言唐主荒于游畋，嗇財拒諫，內外皆怨。己亥，封成帝子丕為琅邪王，奕為東海王。戊寅，蔡義為丞相。魏秦州刺史薛謹擊吐沒骨，滅之。甲午，中外戒嚴。以司徒建安王休仁都督征討諸軍事，車騎將軍、江州刺史王玄謨副之。休仁軍於南州，以沈攸之為尋陽太守，將兵屯虎檻。時玄謨未發，前鋒凡十軍，絡繹繼至，每夜各立姓號，不相稟受。攸之謂諸將曰：「今衆軍姓號不同，若有耕夫、漁父夜相呵叱，便致駭亂，取敗之道也。請就一軍取號。」衆咸從之。羣盜李洪攻燒鞏西闕口以東，南結諸蠻；魏都督李神軌、武衞將軍費穆討之。穆敗洪於闕口南，遂平之。逵，扶風人也。戊戌，冬至；己亥，上朝上皇於西內。八月，戊子，魏主嗣遣馬邑侯陋孫使於秦。辛丑，遣謁者于什門使於燕，悅力延使於柔然。于什門至和龍，不肯入見，曰：「大魏皇帝有詔，須馮王出受，然後敢入。」燕王跋使人牽逼令入；什門見跋不拜，跋使人按其項，什門曰：「馮王拜受詔，吾自以賓主致敬，何苦見逼邪！」跋怒，留什門不遣，什門數衆辱之。左右請殺之，跋曰：「彼各為其主耳。」乃幽執什門，欲降之，什門終不降。久之，衣冠弊壞略盡，蟣蝨流溢；跋遺之衣冠，什門皆不受。以橫海軍使程日華為節度使。以安西將軍謝尚為尚書僕射。太后嘗與宰相議及刺史、縣令。三月，己丑，李嶠、唐休璟等奏：「竊見朝廷物議，遠近人情，莫不重內官，輕外職，每除授牧伯，皆再三披訴。比來所遣外任，多是貶累之人；風俗不澄，寔由於此。望於臺、閣、寺、監妙簡賢良，分典大州，共康庶績。臣等請輟近侍，率先具僚。」太后命書名探之，得韋嗣立及御史大夫楊再思等二十人。癸巳，制各以本官檢校刺史，嗣立為汴州刺史。其後政績可稱者，唯常州刺史薛謙光、徐州刺史司馬鍠而已。丙子，工部侍郎、同平章事蘇檢，吏部侍郎盧光啟，並賜自盡；丁丑，以中書侍郎、同平章事王溥為太子賓客、分司，皆崔胤所惡也。魏主連年在外，馮后私於宦者高菩薩。及帝在懸瓠病篤，后益肆意無所憚，中常侍雙蒙等為之心腹。癸亥，魏大赦。帝思中興功臣，乃圖畫二十八將於南宮雲臺，以鄧禹為首，次馬成、吳漢、王梁、賈復、陳俊、耿弇、杜茂、寇恂、傅俊、岑彭、堅鐔、馮異、王霸、朱祜、任光、祭遵、李忠、景丹、萬脩、蓋延、邳肜、銚期、劉植、耿純、臧宮、馬武、劉隆；又益以王常、李通、竇融、卓茂，合三十二人。馬援以椒房之親，獨不與焉。是日晚，鄱陽王範遣其世子嗣與西豫州刺史裴之高、建安太守趙鳳舉各將兵入援，軍于蔡洲，以待上流諸軍，範以之高督江右援軍事。景悉驅南岸居民於水北，焚其廬舍，大街已西，掃地俱盡。庚子，詔削奪王都官爵。壬寅，以王晏球為北面招討使，權知定州行州事，以橫海節度使安審通為副招討使，以鄭州防禦使張虔釗為都監，發諸道兵會討定州。是日，晏球攻定州，拔其北關城。都以重賂求救於奚酋禿餒，五月，禿餒以萬騎突入定州，晏球退保曲陽，都與禿餒就攻之。晏球與戰於嘉山下，大破之，禿餒以二千騎奔還定州。晏球追至城門，因進攻之，得其西關城。定州城堅，不可攻，晏球增脩西關城以為行府，使三州民輸稅供軍食而守之。詔以顯慶新禮，多不師古，其五禮並依周禮行事。自是禮官益無憑守，每有大禮，臨時撰定。成丞相范長生卒；成主雄以長生子侍中賁為丞相。長生博學，多藝能，年近百歲，蜀人奉之如神。九月，魏主珪如南平城，規度灅南，將建新都。癸亥，陟州刺史李育德攻下王世充河內堡聚三十一所。乙丑，世充遣其兄子君廓侵陟州，李育德擊走之，斬首千餘級。李厚德歸省親疾，使李育德守獲嘉，世充併兵攻之，丁卯，城陷，育德及弟三人皆戰死。陵敗處去塞百餘里，邊塞以聞。上欲陵死戰；後聞陵降，上怒甚，責問陳步樂，步樂自殺。羣臣皆罪陵，上以問太史令司馬遷，遷盛言：「陵事親孝，與士信，常奮不顧身以徇國家之急，其素所畜積也，有國士之風。今舉事一不幸，全軀保妻子之臣隨而媒糵其短，誠可痛也！且陵提步卒不滿五千，深蹂戎馬之地，抑數萬之師，虜救死扶傷不暇，悉舉引弓之民共攻圍之，轉鬬千里，矢盡道窮，士張空弮，冒白刃，北首爭死敵，得人之死力，雖古名將不過也。身雖陷敗，然其所摧敗亦足暴於天下。彼之不死，宜欲得當以報漢也。」上以遷為誣罔，欲沮貳師，為陵游說，下遷腐刑。曹節遷長樂衞尉，封育陽侯。王甫遷中常侍，黃門令如故。朱瑀、共普、張亮等六人皆為列侯，十一人為關內侯。於是羣小得志，士大夫皆喪氣。初，楊邠以功臣、國戚為方鎮者多不閑吏事，乃以三司軍將補都押牙、孔目官、內知客，其人自恃敕補，多專橫，節度使不能制，至是悉罷之。弘性意忌，外寬內深；諸嘗與弘有隙，無近遠，雖陽與善，後竟報其過。董仲舒為人廉直，以弘為從諛，弘嫉之。膠西王端驕恣，數犯法，所殺傷二千石甚衆。弘乃薦仲舒為膠西相；仲舒以病免。汲黯常毀儒，面觸弘，弘欲誅之以事，乃言上曰：「右內史界部中多貴臣、宗室，難治，非素重臣不能任，請徙黯為右內史。」上從之。漢中宗旣立，國中議論詾詾。循王弘杲請斬劉思潮等以謝中外，漢主不從。思潮等聞之，譖弘杲謀反，漢主令思潮等伺之。弘杲方宴客，思潮與譚令禋帥衞兵突入，斬弘杲。於是漢主謀盡誅諸弟，以越王弘昌賢而得衆，尤忌之。雄武節度使齊王弘弼，自以居大鎮，懼禍，求入朝；許之。傕、汜見操使，以為關東欲自立天子，今曹操雖有使命，非其誠實，議留操使。黃門侍郎鍾繇說傕、汜曰：「方今英雄並起，各矯命專制，唯曹兗州乃心王室，而逆其忠款，非所以副將來之望也！」傕、汜乃厚加報答。繇，皓之曾孫也。春，正月，上行幸甘泉，效泰畤。三月，行幸河東，祠后土；赦汾陰徒。二月，朱全忠自將擊朱瑄，軍于魚山。瑄與瑾合兵攻之，兗、鄆兵大敗，死者萬餘人。習鑿齒論曰：昔管仲奪伯氏駢邑三百，沒齒而無怨言，聖人以為難。諸葛亮之使廖立垂泣，李嚴致死，豈徒無怨言而已哉！夫水至平而邪者取法，鑑至明而醜者忘怒；水鑑之所以能窮物而無怨者，以其無私也。水鑑無私，猶以免謗；況大人君子懷樂生之心，流矜恕之德，法行於不可不用，刑加乎自犯之罪，爵之而非私，誅之而不怒，天下有不服者乎！甲戌，改元。太后從容謂兼中書舍人楊昱曰：「親姻在外，不稱人心，卿有聞，慎勿諱隱！」昱奏揚州刺史李崇五車載貨、相州刺史楊鈞造銀食器餉領軍元义。太后召义夫妻，泣而責之。义由是怨昱。昱叔父舒妻，武昌王和之妹也。和卽义之從祖。舒卒，元氏頻請別居，昱父椿泣責不聽，元氏恨之。會瀛州民劉宣明謀反，事覺，逃亡。义使和及元氏誣告昱藏匿宣明，且云：「昱父定州刺史椿，叔父華州刺史津，並送甲仗三百具，謀為不逞。」义復構成之。遣御杖五百人夜圍昱宅，收之，一無所獲。太后問其狀，昱具對為元氏所怨。太后解昱縛，處和及元氏死刑，旣而义營救之，和直免官，元氏竟不坐。初，廬江周榮辟袁安府，安舉奏竇景及爭立北單于事，皆榮所具草，竇氏客太尉掾徐齮深惡之，脅榮曰：「子為袁公腹心之謀，排奏竇氏，竇氏悍士、刺客滿城中，謹備之矣！」榮曰：「榮，江淮孤生，得備宰士，縱為竇氏所害，誠所甘心！」因敕妻子：「若卒遇飛禍，無得殯斂，冀以區區腐身覺悟朝廷。」夏，四月，庚辰，令郡、國舉明經詣太學，自大將軍以下皆遣子受業；歲滿課試，拜官有差。又千石、六百石、四府掾屬、三署郎、四姓小侯先能通經者，各令隨家法，其高第者上名牒，當以次賞進。自是遊學增盛，至三萬餘生。右領軍中郎將薛仁貴等與高麗將溫沙門戰於橫山，破之。李庠驍勇得衆心，趙廞浸忌之而未言。長史蜀郡杜淑、張粲說廞曰：「將軍起兵始爾，而遽遣李庠握強兵於外。非我族類，其心必異，此倒戈授人也，宜早圖之。」會庠勸廞稱尊號，淑，粲因白廞以庠大逆不道，引斬之，幷其子姪十餘人。時李特、李流皆將兵在外，廞遣人慰撫之曰：「庠非所宜言，罪應死。兄弟罪不相及。」復以特、流為督將。特、流怨廞，引兵歸緜竹。漳南人竇建德，少尚氣俠，膽力過人，為鄉黨所歸附。會募人征高麗，建德以勇敢選為二百人長。同縣孫安祖亦以驍勇選為征士，安祖辭以家為水所漂，妻子餒死，縣令怒笞之。安祖刺殺令，亡抵建德，建德匿之。官司逐捕，蹤跡至建德家，建德謂安祖曰：「文皇帝時，天下殷盛，發百萬之衆以伐高麗，尚為所敗。今水潦為災，百姓困窮，加之往歲西征，行者不歸，瘡痍未復；主上不恤，乃更發兵親擊高麗，天下必大亂。丈夫不死，當立大功，豈可但為亡虜邪！」乃集無賴少年，得數百人，使安祖將之，入高雞泊中為羣盜，安祖自號將軍。時鄃人張金稱聚衆河曲，蓨人高士達聚衆於清河境內為盜。郡縣疑建德與賊通，悉收其家屬，殺之。建德帥麾下二百人亡歸士達，士達自稱東海公，以建德為司兵。頃之，孫安祖為張金稱所殺，其衆盡歸建德，建德兵至萬餘人。建德能傾身接物，與士卒均勞逸，由是人爭附之，為之致死。衞固等使兵數千人絕陝津，杜畿至，數月不得渡。操遣夏侯惇討固等，未至，畿曰：「河東有三萬戶，非皆欲為亂也。今兵迫之急，欲為善者無主，必懼而聽於固。固等勢專，討之不勝，為難未已；討之而勝，是殘一郡之民也。且固等未顯絕王命，外以請故君為名，必不害新君，吾單車直往，出其不意，固為人多計而無斷，必偽受吾，吾得居郡一月，以計縻之，足矣。」遂詭道從郖津度。十二月，癸丑，侯安都襲秦郡，破徐嗣徽柵，俘數百人。收其家，得其琵琶及鷹，遣使送之曰：「昨至弟處得此，今以相還。」嗣徽大懼。丙辰，陳霸先對冶城立航，悉渡衆軍，攻其水南二柵。柳達摩等渡淮置陳，霸先督兵疾戰，縱火燒柵，齊兵大敗，爭舟相擠，溺死者以千數，呼聲震天地，盡收其船艦。是日，嗣徽與任約引齊兵水步萬餘人還據石頭，霸先遣兵詣江寧，據要險。嗣徽等水步不敢進，頓江寧浦口，霸先遣侯安都將水軍襲破之，嗣徽等單舸脫走，盡收其軍資器械。庚寅，以保義節度使石敬瑭兼六軍諸衞副使。初，翰林學士常夢錫知宣政院，參預機政，深疾齊丘之黨，數言於唐主曰：「不去此屬，國必危亡。」與馮延己、魏岑之徒日有爭論。久之，罷宣政院，夢錫鬱鬱不得志，不復預事，縱酒成疾而卒。及齊丘死，唐主曰：「常夢錫平生欲殺齊丘，恨不使見之！」贈夢錫左僕射。天元將立五皇后，以問小宗伯狄道辛彥之。對曰：「皇后與天子敵體，不宜有五。」太學博士西城何妥曰：「昔帝嚳四妃，虞舜二妃。先代之數，何常之有！」帝大悅，免彥之官。甲辰，詔曰：「坤儀比德，土數惟五，四太皇后外，可增置天中太皇后一人。」於是以陳氏為天中太皇后，尉遲妃為天左太皇后。又造下帳五，使五皇后各居其一，實宗廟祭器於前，自讀祝版而祭之。又以五輅載婦人，自帥左右步從。又好倒懸雞及碎瓦於車上，觀其號呼以為樂。董卓初死，三輔民尚數十萬戶，李傕等放兵劫掠，加以饑饉，二年間，民相食略盡。李傕、郭汜、樊稠各相與矜功爭權，欲鬬者數矣，賈詡每以大體責之，雖內不能善，外相含容。唐主以鎮南節度使兼中書令宋齊丘為太傅，以馬希萼為江南西道觀察使，鎮洪州，仍賜爵楚王。以馬希崇為永泰節度使，鎮舒州。湖南將吏，位高者拜刺史、將軍、卿監，卑者以次拜官。唐主嘉廖偃、彭師暠之忠，以偃為左殿直軍使、萊州刺史，師暠為殿直都虞候，賜予甚厚。湖南刺史皆入朝于唐，永州刺史王贇獨後至，唐王毒殺之。丙辰，以索自通為河中節度使。自通至鎮，承重誨旨，籍軍府甲仗數上之，以為從珂私造，賴王德妃居中保護，從珂由是得免。士大夫不敢與從珂往來，惟禮部郎中史館脩撰呂琦居相近，時往見之，從珂每月奏請，皆咨琦而後行。爽乃通懿奏事，白帝下詔免己官，奉帝還宮。爽兄弟歸家，懿發洛陽吏卒圍守之；四角作高樓，令人在樓上察視爽兄弟舉動。爽挾彈到後園中，樓上便唱言：「故大將軍東南行！」爽愁悶不知為計。上使宂從僕射垣榮祖還徐州說薛安都，安都曰：「今京都無百里地，不論攻圍取勝，自可拍手笑殺；且我不欲負孝武。」榮祖曰：「孝武之行，足致餘殃，今雖天下雷同，正是速死，無能為也。」安都不從，因留榮祖使為將。榮祖，崇祖之從父兄也。五月，溫自金陵入朝，議當為嗣者。或希溫意言曰：「蜀先主謂武侯：『嗣子不才，君宜自取。』」溫正色曰：「吾果有意取之，當在誅張顥之初，豈至今日邪！使楊氏無男，有女亦當立之。敢妄言者斬！」乃以王命迎丹陽公溥監國，徙溥兄濛為舒州團練使。丞相歡築長城於肆州北山，西自馬陵，東至土墱，四十日罷。加王敦江州牧，王導驃騎大將軍、開府儀同三司。黃門侍郎、參知機務崔日用與中書侍郎、參知機務薛稷爭於上前，稷曰：「日用傾側，曏附武三思，非忠臣；賣友邀功，非義士。」日用曰：「臣往雖有過，今立大功。稷外託國姻，內附張易之、宗楚客，非傾側而何！」上由是兩罷之，戊辰，以日用為雍州長史，稷為左散騎常侍。十二月，匈奴寇天水、扶風、上黨。辛酉，魏始以太祖配南郊。莊鐵慮景不克，託稱迎母，與左右數十人趣歷陽，先遣書紿田英、郭駱曰：「侯王已為臺軍所殺，國家使我歸鎮。」駱等大懼，棄城奔壽陽，鐵入城，不敢守，奉其母奔尋陽。戊子晦，日有食之。大赦天下。臣本布衣，躬耕南陽，苟全性命於亂世，不求聞達於諸侯。先帝不以臣卑鄙，猥自枉屈，三顧臣於草廬之中，諮臣以當世之事；由是感激，遂許先帝以驅馳。後值傾覆，受任於敗軍之際，奉命於危難之間，爾來二十有一年矣。先帝知臣謹慎，故臨崩寄臣以大事也。徐羨之、傅亮、謝晦以亡失境土，上表自劾；詔勿問。秦主興以災異屢見，降號稱王，下詔令羣公、卿士、將牧、守宰各降一等；大赦，改元弘始。存問孤貧，舉拔賢俊，簡省法令，清察獄訟，守令之有政迹者賞之，貪殘者誅之，遠近肅然。時政出多門，濫官充溢，人以為三無坐處，謂宰相、御史及員外官也。韋嗣立上疏，以為：「比者造寺極多，務取崇麗，大則用錢百數十萬，小則三五萬，無慮所費千萬以上，人力勞弊，怨嗟盈路。佛之為敎，要在降伏身心，豈彫畫土木，相誇壯麗！萬一水旱為災，戎狄構患，雖龍象如雲，將何救哉！又，食封之家，其數甚衆，昨問戶部，云用六十餘萬丁；一丁絹兩匹，凡百二十餘萬匹。臣頃在太府，每歲庸絹，多不過百萬，少則六七十萬匹，比之封家，所入殊少。夫有佐命之勳，始可分茅胙土。國初，功臣食封者不過三二十家，今以恩澤食封者乃踰百數；國家租賦，太半私門，私門有餘，徒益奢侈，公家不足，坐致憂危，制國之方，豈謂為得！封戶之物，諸家自徵，僮僕依勢，陵轢州縣，多索裹頭，轉行貿易，煩擾驅迫，不勝其苦。不若悉計丁輸之太府，使封家於左藏受之，於事為愈。又，員外置官，數倍正闕，曹署典吏，困於祗承，府庫倉儲，竭於資奉。又，刺史、縣令，近年以來，不存簡擇，京官有犯及聲望下者方遣刺州，吏部選人，衰耄無手筆者方補縣令。以此理人，何由率化！望自今應除三省、兩臺及五品以上清望官，皆先於刺史、縣令中選用，則天下理矣。」上弗聽。鑒等臨刑，王沈以杖叩之曰：「庸奴，復能為惡乎？乃公何與汝事！」鑒瞋目叱之曰：「豎子，滅大漢者，正坐汝鼠輩與靳準耳！要當訴汝於先帝，取汝於地下治之。」準謂鑒曰：「吾受詔收君，有何不善，君言漢滅由吾也？」鑒曰：「汝殺皇太弟，使主上獲不友之名。國家畜養汝輩，何得不滅！」懿之謂準曰：「汝心如梟鏡，必為國患，汝旣食人，人亦當食汝。」乙卯，魏詔曰：「下民兇戾，不顧親戚，一人為惡，殃及闔門。朕為民父母，深所愍悼。自今非謀反大逆外叛，罪止其身。」於是始罷門、房之誅。張廷範至廣陵，楊行密厚禮之；及聞李璠來為留後，怒，有不受之色。廷範密使人白全忠，宜自以大軍赴鎮，全忠從之；至宋州，廷範自廣陵逃來，曰：「行密未可圖也。」甲子，李璠至，言徐軍遮道，全忠乃止。先是，建常誘其將士曰：「成都城中繁盛如花錦，一朝得之，金帛子女恣汝曹所取，節度使與汝曹迭日為之耳！」壬寅，敬瑄開城迎建。建署其將張勍為馬步斬斫使，使先入城。乃謂將士曰：「吾與汝曹三年百戰，今始得城，汝曹不憂不富貴，慎勿焚掠坊市。吾已委張勍護之矣，彼幸執而白我，我猶得赦之；若先斬而後白，吾亦不能救也！」旣而士卒有犯令者，勍執百餘人，皆捶其胸而殺之，積尸於市，衆莫敢犯。故時人謂勍為「張打胸」。史朝義聞官軍將至，謀於諸將。阿史那承慶曰：「唐若獨與漢兵來，宜悉衆與戰；若與回紇俱來，其鋒不可當，宜退守河陽以避之。」朝義不從。壬申，官軍至洛陽北郊，分兵取懷州；癸酉，拔之。乙亥，官軍陳于橫水。賊衆數萬，立柵自固，懷恩陳于西原以當之。遣驍騎及回紇並南山出柵東北，表裏合擊，大破之。朝義悉其精兵十萬救之，陳於昭覺寺，官軍驟擊之，殺傷甚衆，而賊陳不動；魚朝恩遣射生五百人力戰，賊雖多死者，陳亦如初。鎮西節度使馬璘曰：「事急矣！」遂單騎奮擊，奪賊兩牌，突入萬衆中。賊左右披靡，大軍乘之而入，賊衆大敗；轉戰於石榴園、老君廟，賊又敗；人馬相蹂踐，填尚書谷，斬首六萬級，捕虜二萬人，朝義將輕騎數百東走。懷恩進克東京及河陽城，獲其中書令許叔冀、王伷等，承制釋之。懷恩留回紇可汗營於河陽，使其子右廂兵馬使瑒及朔方兵馬使高輔成帥步騎萬餘乘勝逐朝義，至鄭州，再戰皆捷。朝義至汴州，其陳留節度使張獻誠閉門拒之；朝義奔濮州，獻誠開門出降。十一月，癸卯，溫自廣陵將還姑孰，屯于白石。丁未，詣建康，諷褚太后，請廢帝立丞相會稽王昱，幷作令草呈之。太后方在佛屋燒香，內侍啟云：「外有急奏。」太后出，倚戶視奏數行，乃曰：「我本自疑此！」至半，便止，索筆益之曰：「未亡人不幸罹此百憂，感念存沒，心焉如割。」先是莎車以為漢兵不出，遂降於龜茲，而疏勒都尉番辰亦叛。會徐幹適至，超遂與幹擊番辰，大破之，斬首千餘級。欲進攻龜茲，以烏孫兵強，宜因其力，乃上言：「烏孫大國，控弦十萬。故武帝妻以公主，至孝宣帝卒得其用，今可遣使招慰，與共合力。」帝納之。朱全忠遣龐師古將兵自潁上趨淮南，擊孫儒。李訓、鄭注旣誅，召六道巡邊使。田全操追忿訓、注之謀，在道揚言：「我入城，凡儒服者，無貴賤當盡殺之！」癸未，全操等乘驛疾驅入金光門，京城訛言有寇至，士民驚譟縱橫走，塵埃四起。兩省諸司官聞之，皆奔散，有不及束帶韈而乘馬者。六月，鮮卑寇代郡。秦裴至洪州，軍于蓼洲。諸將請阻水立寨，裴不從；鍾匡時果遣其將劉楚據之。諸將以咎裴，裴曰：「匡時驍將獨楚一人耳，若帥衆守城，不可猝拔，吾故以要害誘致之耳。」未幾，裴破寨，執楚，遂圍洪州，饒州刺史唐寶請降。初，上皇欲強宗室以鎮天下，故皇再從、三從弟及兄弟之子，雖童孺皆為王，王者數十人。上從容問羣臣：「徧封宗子，於天下利乎？」封德彝對曰：「前世唯皇子及兄弟乃為王，自餘非有大功，無為王者。上皇敦睦九族，大封宗室，自兩漢以來未有如今之多者。爵命旣崇，多給力役，恐非示天下以至公也。」上曰：「然。朕為天子，所以養百姓也，豈可勞百姓以養己之宗族乎！」十一月，庚寅，降宗室郡王皆為縣公，惟有功者數人不降。莽以周官、王制之文，置卒正、連率、大尹，職如太守；又置州牧、部監二十五人。分長安城旁六鄉，置帥各一人。分三輔為六尉郡；河內、河東、弘農、河南、潁川、南陽為六隊郡。更名河南大尹曰保忠信卿。益河南屬縣滿三十，置六郊州長各一人，人主五縣。及他官名悉改。大郡至分為五，合百二十有五郡。九州之內，縣二千二百有三。又倣古六服為惟城、惟寧、惟翰、惟屏、惟垣、惟藩，各以其方為稱，總為萬國焉。其後，歲復變更，一郡至五易名，而還復其故。吏民不能紀，每下詔書，輒繫其故名云。魏王繼岌自興平退至武功，宦者李從襲曰：「禍福未可知，退不如進，請王亟東行以救內難。」繼岌從之。還，至渭水，權西都留守張籛已斷浮梁；循水浮渡，是日至渭南，腹心呂知柔等皆已竄匿。從襲謂繼岌曰：「時事已去，王宜自圖。」繼岌徘徊流涕，乃自伏於床，命僕夫李環縊殺之。任圜代將其衆而東。監國命石敬瑭慰撫之，軍士皆無異言。十二月，癸巳，秦宗權所署山南東道留後趙德諲陷荊南，殺節度使張瓌，留其將王建肇守城而去，遺民纔數百家。三月，以魏博留後韓簡為節度使。太保安奏請乘苻氏傾敗，開拓中原，以徐、兗二州刺史謝玄為前鋒都督，帥豫州刺史桓石虔等伐秦。玄至下邳，秦徐州刺史趙遷棄彭城走，充進據彭城。壬午，洛水溢，溺東都千餘家。是歲，李吉甫撰元和國計簿上之，總計天下方鎮四十八，州府二百九十五，縣千四百五十三。其鳳翔、鄜坊、邠寧、振武、涇原、銀夏、靈鹽、河東、易定、魏博、鎮冀、范陽、滄景、淮西、淄青等十五道七十一州不申戶口外，每歲賦稅倚辦止於浙江東‧西、宣歙、淮南、江西、鄂岳、福建、湖南八道四十九州，一百四十四萬戶，比天寶稅戶四分減三。天下兵仰給縣官者八十三萬餘人，比天寶三分增一，大率二戶資一兵。其水旱所傷，非時調發，不在此數。曇繼母苦烈，曇奉之逾謹，得四時珍玩，未嘗不先拜而後進，鄉里以為法。皇弟鄢陵侯彰、宛侯據、魯陽侯宇、譙侯林、贊侯袞、襄邑侯峻、弘農侯幹、壽春侯彪、歷城侯徽、平輿侯茂皆進爵為公；安鄉侯植改封甄城侯。慶之目不知書，家素富，產業累萬金，童奴千計；再獻錢千萬，穀萬斛。先有四宅，又有園舍在婁湖；慶之一夕攜子孫及中表親戚徙居婁湖，以四宅輸官。慶之多蓄妓妾，優游無事，盡意歡娛，非朝賀不出門；車馬率素，從者不過三五人，遇之者不知其三公也。十二月，庚戌，立宗室孝友等八人為郡王。孝友，神通之子也。李孝恭擊破朱粲，諸將請盡殺其俘，孝恭曰：「不可，自是以往，誰復肯降矣！」於是自金川出巴、蜀，檄書所至，降附者三十餘州。李義府恃寵用事。洛州婦人淳于氏，美色，繫大理獄，義府屬大理寺丞畢正義枉法出之，將納為妾，大理卿段寶玄疑而奏之。上命給事中劉仁軌等鞫之，義府恐事洩，逼正義自縊於獄中。上知之，原義府罪不問。吳越王鏐嘗遊府園，見園卒陸仁章樹藝有智而志之；及蘇州被圍，使仁章通信入城，果得報而返。鏐以諸孫畜之，累遷兩府軍糧都監使，卒獲其用。仁章，睦州人也。春，正月，丙戌朔，日有食之。罷元會。庚午，以司空道憐為太尉，封長沙王。追封司徒道規為臨川王，以道憐子義慶襲其爵。其餘功臣徐羨之等，增位進爵各有差。丙辰，魏高宗還平城，起太華殿。是時，給事中郭善明，性傾巧，說帝大起宮室。中書侍郎高允諫曰：「太祖始建都邑，其所營立，必因農隙。況建國已久，永安前殿足以朝會，西堂、溫室足以宴息，紫樓足以臨望；縱有脩廣，亦宜馴致，不可倉猝。今計所當役凡二萬人，老弱供餉又當倍之，期半年可畢。一夫不耕，或受之飢，況四萬人之勞費，可勝道乎！此陛下所宜留心也。」帝納之。行征西將軍劉尚、越騎校尉趙世坐畏懦徵，下獄，免。謁者王信領尚營屯枹罕，謁者耿譚領世營屯白石。譚乃設購賞，諸種頗來內附。迷唐恐，乃請降；信、譚遂受降罷兵。十二月，迷唐等帥種人詣闕貢獻。秦惠王使犀首欺齊、魏，與共伐趙，以敗從約。趙肅侯讓蘇秦，蘇秦恐，請使燕，必報齊。蘇秦去趙而從約皆解。趙人決河水以灌齊、魏之師，齊、魏之師乃去。己酉，太后拜洛受圖，皇帝、皇太子皆從，內外文武百官、蠻夷各依方敍立，珍禽、奇獸、雜寶列於壇前，文物鹵簿之盛，唐興以來未之有也。癸丑，魏常山王遵等至高平，沒弈干棄其部衆，帥數千騎與劉勃勃奔秦州。魏軍追至瓦亭，不及而還，盡獲其府庫蓄積，馬四萬餘匹，雜畜九萬餘口，徙其民於代都，餘種分迸。平陽太守貳塵復侵秦河東，長安大震，關中諸城晝閉，秦人簡兵訓卒以謀伐魏。鄒衍過趙，平原君使與公孫龍論白馬非馬之說。鄒子曰：「不可。夫辯者，別殊類使不相害，序異端使不相亂。抒意通指，明其所謂，使人與知焉，不務相迷也。故勝者不失其所守，不勝者得其所求。若是，故辯可為也。及至煩文以相假，飾辭以相惇，巧譬以相移，引人使不得及其意，如此害大道。夫繳紉爭言而競後息，不能無害君子，衍不為也。」座皆稱善。公孫龍由是遂絀。景又使于子悅求和，上使御史中丞沈浚至景所。景實無去志，謂浚曰：「今天時方熱，軍未可動，乞且留京師立效。」浚發憤責之，景不對，橫刀叱之。浚曰：「負恩忘義，違棄詛盟，固天地所不容！沈浚五十之年，常恐不得死所，何為以死相懼邪！」因徑去不顧。景以其忠直，捨之。車駕東還，行經大斗拔谷，山路隘險，魚貫而出，風雪晦冥，文武飢餒沾濕，夜久不逮前營，士卒凍死者太半，馬驢什八九，後宮妃、主或狼狽相失，與軍士雜宿山間。九月，乙未，車駕入西京。冬，十一月，丙子，復幸東都。上怒恢。恢曰：「始，約為入馬邑城，兵與單于接，而臣擊其輜重，可得利。今單于不至而還，臣以三萬人衆不敵，祇取辱。固知還而斬，然完陛下士三萬人。」於是下恢廷尉，廷尉當「恢逗橈，當斬。」恢行千金丞相蚡，蚡不敢言上，而言於太后曰：「王恢首為馬邑事，今不成而誅恢，是為匈奴報仇也。」上朝太后，太后以蚡言告上。上曰：「首為馬邑事者恢，故發天下兵數十萬，從其言為此。且縱單于不可得，恢所部擊其輜重，猶頗可得以尉士大夫心。今不誅恢，無以謝天下。」於是恢聞，乃自殺。自是之後，匈奴絕和親，攻當路塞，往往入盜於漢邊，不可勝數；然尚貪樂關市，嗜漢財物；漢亦關市不絕以中其意。乙巳，上問宰相：「為政寬猛何先？」權德輿對曰：「秦以慘刻而亡，漢以寬大而興。太宗觀明堂圖，禁抶人背，是故安、史以來，屢有悖逆之臣，皆旋踵自亡，由祖宗仁政結於人心，人不能忘故也。然則寬猛之先後可見矣。」上善其言。上令百官議處置徐州之宜。六月，丙午，太子少傅李膠等狀，以為：「徐州雖屢搆禍亂，未必比屋頑凶；蓋由統御失人，是致姦回乘釁。今使名雖降，兵額尚存，以為支郡則糧餉不給，分隸別藩則人心未服；或舊惡相繼，更成披猖。惟泗州向因攻守，結釁已深，宜有更張，庶為兩便。」詔從之，徐州依舊為觀察使，統徐、濠、宿三州，泗州為團練使，割隸淮南。沖雅性溫厚，及收彪之際，親數彪前後過失，瞋目大呼，投折几案，御史皆泥首面縛。沖詈辱肆口，遂發病荒悸，言語錯繆，時扼腕大罵，稱「李彪小人」，醫藥皆不能療，或以為肝裂，旬餘而卒。帝哭之，悲不自勝，贈司空。初，唐人旣克建州，欲乘勝取福州，唐主不許。樞密使陳覺請自往說李弘義，必令入朝。宋齊丘薦覺才辯，可不煩寸刃，坐致弘義。唐主乃拜弘義母、妻皆為國夫人，四弟皆遷官，以覺為福州宣諭使，厚賜弘義金帛。弘義知其謀，見覺，辭色甚倨，待之疏薄；覺不敢言入朝事而還。夏、殷、周為天子皆數十世，秦為天子二世而亡。人性不甚相遠也，何三代之君有道之長而秦無道之暴也？其故可知也。古之王者，太子乃生，固舉以禮，有司齊肅端冕，見之南郊，過闕則下，過廟則趨，故自為赤子而敎固已行矣。孩提有識，三公、三少明孝仁禮義以道習之，逐去邪人，不使見惡行，於是皆選天下之端士、孝弟博聞有道術者以衞翼之，使與太子居處出入。故太子乃生而見正事，聞正言，行正道，左右前後皆正人也。夫習與正人居之不能毋正，猶生長於齊不能不齊言也；習與不正人居之不能毋不正，猶生長於楚之地不能不楚言也。孔子曰：『少成若天性，習貫如自然。』習與智長，故切而不媿；化與心成，故中道若性。夫三代之所以長久者，以其輔翼太子有此具也。及秦而不然，使趙高傅胡亥而敎之獄，所習者非斬、劓人，則夷人之三族也。胡亥今日卽位而明日射人，忠諫者謂之誹謗，深計者謂之妖言，其視殺人若艾草菅然。豈惟胡亥之性惡哉？彼其所以道之者非其理故也。鄙諺曰：『前車覆，後車誡。』秦世之所以亟絕者，其轍跡可見也；然而不避，是後車又將覆也。天下之命，縣於太子，太子之善，在於早諭敎與選左右。夫心未濫而先諭敎，則化易成也；開於道術智誼之指，則敎之力也；若其服習積貫，則左右而已。夫胡、粵之人，生而同聲，嗜欲不異；及其長而成俗，累數譯而不能相通，有雖死而不相為者，則敎習然也。臣故曰選左右、早諭敎最急。夫敎得而左右正，則太子正矣，太子正而天下定矣。書曰：『一人有慶，兆民賴之。』此時務也。丁丑，車駕至成都，館於府舍。李傕、郭汜悔令車駕東，聞定攻煨，相招共救之，因欲劫帝而西。楊定聞傕、汜至，欲還藍田，為汜所遮，單騎亡走荊州。張濟與楊奉、董承不相平，乃復與傕、汜合。十二月，帝幸弘農，張濟、李傕、郭汜共追乘輿，大戰於弘農東澗，承、奉軍敗，百官士卒死者，不可勝數，棄御物、符策、典籍，略無所遺。射聲校尉沮儁被創墜馬，傕謂左右曰：「尚可活否？」儁罵之曰：「汝等凶逆，逼劫天子，使公卿被害，宮人流離，亂臣賊子，未有如此也！」傕乃殺之。甲戌，詔以齊王冏為大司馬，加九錫，備物典策，如宣、景、文、武輔魏故事；成都王穎為大將軍，都督中外諸軍事，假黃鉞，錄尚書事，加九錫，入朝不趨，劍履上殿；河間王顒為侍中、太尉，加三賜之禮；常山王乂為撫軍大將軍，領左軍；進廣陵公漼爵為王，領尚書，加侍中；進新野公歆爵為王，都督荊州諸軍事，加鎮南大將軍。齊、成都、河間三府，各置掾屬四十人，武號森列，文官備員而已，識者知兵之未戢也。己卯，以梁王肜為太宰，領司徒。隨何至九江，九江太宰主之，三日不得見。隨何說太宰曰：「王之不見何，必以楚為強，漢為弱也。此臣之所以為使。使何得見，言之而是，大王所欲聞也；言之而非，使何等二十人伏斧質九江市，足以明王倍漢而與楚也。」太宰乃言之王。晟在鳳翔，嘗謂僚佐曰：「魏徵好直諫，余竊慕之。」行軍司馬李叔度曰：「此乃儒者所為，非勳德所宜。」晟斂容曰：「司馬失言。晟任兼將相，知朝廷得失不言，何以為臣！」叔度慚而退。及在朝廷，上有所顧問，極言無隱；性沈密，未嘗泄於人。壬辰，河東垣山崩。謝琰以資望鎮會稽，不能綏懷，又不為武備。諸將咸諫曰：「賊近在海浦，伺人形便，宜開其自新之路。」琰不從，曰：「苻堅之衆百萬，尚送死淮南；孫恩小賊，敗死入海，何能復出！若其果出，是天欲殺之也。」旣而恩寇浹口，入餘姚，破上虞。進及邢浦，琰遣參軍劉宣之擊破之，恩退走。少日，復寇邢浦，官軍失利，恩乘勝徑進。己卯，至會稽。琰尚未食，曰：「要當先滅此賊而後食。」因跨馬出戰，兵敗，為帳下都督張猛所殺。吳興太守庾桓恐郡民復應恩，殺男女數千人。恩轉寇臨海。朝廷大震，遣冠軍將軍桓不才、輔國將軍孫無終、寧朔將軍高雅之拒之。五月，詔曰：「古之治天下，朝有進善之旌，誹謗之木，所以通治道而來諫者也。今法有誹謗、訞言之罪，是使衆臣不敢盡情而上無由聞過失也，將何以來遠方之賢良！其除之！」帝舅東陽太守王藻尚世祖女臨川長公主。公主妬，譖藻於帝。己卯，藻下獄死。夏，汶山白馬胡侵掠諸種，益州刺史皇甫晏欲討之。典學從事蜀郡何旅等諫曰：「胡夷相殘，固其常性，未為大患。今盛夏出軍，水潦將降，必有疾疫，宜須秋、冬圖之。」晏不聽。胡康木子燒香言軍出必敗；晏以為沮衆，斬之。軍至觀阪，牙門張弘等以汶山道險，且畏胡衆，因夜作亂，殺晏，軍中驚擾，兵曹從事犍為楊倉勒兵力戰而死。弘遂誣晏，云「率己共反」，故殺之，傳首京師。晏主簿蜀郡何攀，方居母喪，聞之，詣洛證晏不反。弘等縱兵抄掠。廣漢主簿李毅言於太守弘農王濬曰：「皇甫侯起自諸生，何求而反！且廣漢與成都密邇，而統於梁州者，朝廷欲以制益州之衿領，正防今日之變也。今益州有亂，乃此郡之憂也。張弘小豎，衆所不與，宜卽時赴討，不可失也。」濬欲先上請，毅曰：「殺主之賊，為惡尤大，當不拘常制，何請之有！」濬乃發兵討弘。詔以濬為益州刺史。濬擊弘，斬之，夷三族。封濬關內侯。後秦王萇如安定。岷州都督、鹽澤道行軍總管高甑生後軍期，李靖按之。甑生恨靖，誣告靖謀反，按驗無狀。八月，庚辰，甑生坐減死徙邊。或言：「甑生，秦府功臣，寬其罪。」上曰：「甑生違李靖節度，又誣其反，此而可寬，法將安施！且國家自起晉陽，功臣多矣，若甑生獲免，則人人犯法，安可復禁乎！我於舊勳，未嘗忘也，為此不敢赦耳。」李靖自是闔門杜絕賓客，雖親戚不得妄見也。五月，丁亥，以西川節度使路巖兼中書令。丙子，瀛州軍亂，執觀察使盧士玫及監軍僚佐送幽州，囚於客館。閏月，漢主遣大將軍費禕督諸軍救漢中，將行，光祿大夫來敏詣禕別，求共圍棋；于時羽檄交至，人馬擐甲，嚴駕已訖，禕與敏對戲，色無厭倦。敏曰：「向聊觀試君耳；君信可人，必能辨賊者也。」何晏性自喜，粉白不去手，行步顧影。尤好老、莊之書，與夏侯玄、荀粲及山陽王弼之徒，競為清談，祖尚虛無，謂六經為聖人糟粕。由是天下士大夫爭慕效之，遂成風流，不可復制焉。粲，彧之子也。淵之將反也，將軍綸直、賈範等苦諫，淵皆殺之，懿乃封直等之墓，顯其遺嗣，釋淵叔父恭之囚。中國人欲還舊鄉者，恣聽之。遂班師。夏，四月，平昌考侯王接薨。秋，七月，壬戌，以平恩侯許嘉為大司馬、車騎將軍。初，賀拔岳遣行臺郎馮景詣晉陽，丞相歡聞岳使至，甚喜，曰：「賀拔公詎憶吾邪！」與景歃血，約與岳為兄弟。景還，言於岳曰：「歡姦詐有餘，不可信也。」府司馬宇文泰自請使晉陽以觀歡之為人，歡奇其狀貌，曰：「此兒視瞻非常。」將留之，泰固求復命；歡旣遣而悔之，發驛急追，至關不及而返。夏，四月，吳改元甘露。甲申，詔曰：「邑宰祿薄，雖任土恆貢，自今悉斷。」冬，十月，帝幸魯。郗超以溫故，朝中皆畏事之。謝安嘗與左衞將軍王坦之共詣超，日旰未得前，坦之欲去，安曰：「獨不能為性命忍須臾邪？」八月，庚子，制「令太子卽皇帝位，朕稱太上皇，制敕稱誥。」二月，己亥，上耕藉田。上時在清思殿擊毬，諸宦者見之，驚駭，急入閉門，走白上；盜尋斬關而入。先是右神策中尉梁守謙有寵於上，每兩軍角伎藝，上常佑右軍。至是，上狼狽欲幸右軍，左右曰：「右軍遠，恐遇盜，不若幸左軍近。」上從之。左神策中尉河中馬存亮聞上至，走出迎，捧上足涕泣，自負上入軍中，遣大將康藝全將騎卒入宮討賊。上憂二太后隔絕，存亮復以五百騎迎二太后至軍。馬援緣海而進，隨山刊道千餘里，至浪泊上，與徵側等戰，大破之，追至禁谿，賊遂散走。九月，戊申，回紇白晝刺市人腸出，有司執之，繫萬年獄；其酋長赤心馳入縣獄，斫傷獄吏，劫囚而去。上亦不問。春，正月，依周、齊舊制，每州置大中正一人，掌知州內人物，品量望第，以本州門望高者領之，無品秩。陳夷行性介直，惡楊嗣復為人，每議政事，多相詆斥。壬辰，夷行以足疾辭位，不許。六月，己卯朔，以左神策大將軍康藝全為鄜坊節度使。王貢自王敦所還，至竟陵，矯陶侃之命，以杜曾為前鋒大都督，擊王沖，斬之，悉降其衆。侃召曾，曾不至。貢恐以矯命獲罪，遂與曾反擊侃。冬，十月，侃兵大敗，僅以身免。敦表侃以白衣領職。侃復帥周訪等進擊杜弢，大破之，敦乃奏復侃官。甲辰，以隋交趾太守丘和為交州總管，和遣司馬高士廉奉表請入朝，詔許之，遣其子師利迎之。戊辰，太子卽皇帝位。帝姊鄂邑公主共養省中，霍光、金日磾、上官桀共領尚書事。光輔幼主，政自己出，天下想聞其風采。殿中嘗有怪，一夜，羣臣相驚，光召尚符璽郎，欲收取璽。郎不肯授，光欲奪之。郎按劍曰：「臣頭可得，璽不可得也！」光甚誼之。明日，詔增此郎秩二等。衆庶莫不多光。壽改立宗廟，追尊父驤曰獻皇帝，母昝氏曰皇太后，立妃閻氏為皇后，世子勢為皇太子。更以舊廟為大成廟，凡諸制度，多所更易。以董皎為相國，羅恆為尚書令，解思明為廣漢太守，任調為鎮北將軍、梁州刺史，李奕為西夷校尉，從子權為寧州刺史。公、卿、州、郡，悉用其僚佐代之；成氏舊臣、近親及六郡士人，皆見疏斥。是歲，契丹王過折為其臣涅禮所殺，并其諸子，一子刺乾奔安東得免。涅禮上言，過折用刑殘虐，衆情不安，故殺之。上赦其罪，因以涅禮為松漠都督，且賜書責之曰：「卿之蕃法多無義於君長，自昔如此，朕亦知之。然過折是卿之王，有惡輒殺之，為此王者，不亦難乎！但恐卿今為王，後人亦爾。常不自保，誰願作王！亦應防慮後事，豈得取快目前！」突厥尋引兵東侵奚、契丹，涅禮與奚王李歸國擊破之。辛卯，處士崔昌上言：「國家宜承周、漢，以土代火；周、隋皆閏位，不當以其子孫為二王後。」事下公卿集議。集賢院學士衞包上言：「集議之夜，四星聚於尾，天意昭然。」上乃命求殷、周、漢後為三恪，廢韓、介、酅公；以昌為左贊善大夫，包為虞部員外郎。癸卯，命秦王世民出鎮長春宮。馬瞻等入長安，殺梁柳，與始平太守梁邁共迎太宰顒於南山。弘農太守裴廙、秦國內史賈龕、安定太守賈疋等起兵擊顒，斬馬瞻、梁邁。疋，詡之曾孫也。司空越遣督護麋晃將兵擊顒，至鄭，顒使平北將軍牽秀屯馮翊。顒長史楊騰，詐稱顒命，使秀罷兵，騰遂殺秀，關中皆服於越，顒保城而已。司空兼門下侍郎、同平章事趙光逢告老，己巳，以司徒致仕。丁酉，加宣武節度使劉洽同平章事。是歲，戶部奏：中國人自塞外歸及四夷前後降附者，男女一百二十餘萬口。九月，垂自長子如鄴。春，正月，康樂獻武公謝玄卒。尚書南陽宋意上疏曰：「陛下至孝烝烝，恩愛隆深，禮寵諸王，同之家人，車入殿門，卽席不拜，分甘損膳，賞賜優渥。康、焉幸以支庶，享食大國，陛下恩寵踰制，禮敬過度。春秋之義，諸父、昆弟，無所不臣，所以尊尊卑卑，強幹弱枝者也。陛下德業隆盛，當為萬世典法，不宜以私恩損上下之序，失君臣之正。又西平王羨等六王，皆妻子成家，官屬備具，當早就蕃國，為子孫基祉；而室第相望，久磐京邑，驕奢僭擬，寵祿隆過。宜割情不忍，以義斷恩，發遣康、焉，各歸蕃國，令羨等速就便時，以塞衆望。」帝未及遣。獨孤信至新安，高敖曹引兵北渡河。信逼洛陽，洛州刺史廣陽王湛棄城歸鄴，信遂據金墉城。孝武帝之西遷也，散騎常侍河東裴寬謂諸弟曰：「天子旣西，吾不可以東附高氏。」帥家屬逃於大石嶺；獨孤信入洛，乃出見之。時洛陽荒廢，人士流散，唯河東柳虯在陽城，裴諏之在潁川，信俱徵之，以虯為行臺郎中，諏之為開府屬。丁巳，周主畋于岐陽；十二月，壬午，還長安。十二月，東川兵焚掠漢、眉、資、簡之境。秦王興使乞伏乾歸還鎮苑川，盡以其故部衆配之。春。二月，辛卯，琅邪孝王京薨。己卯，以臨川王宏為太尉、揚州刺史，金紫光祿大夫王份為尚書左僕射。份，奐之弟也。上之伐高麗也，薛延陀遣使入貢，上謂之曰：「語爾可汗：今我父子東征高麗，汝能為寇，宜亟來！」真珠可汗惶恐，遣使致謝，且請發兵助軍；上不許。及高麗敗於駐驆山，莫離支使靺鞨說真珠，啗以厚利，真珠懾服不敢動。九月，壬申，真珠卒，上為之發哀。朱滔、王武俊、田悅、李納各遣使詣希烈，上表稱臣，勸進。使者拜舞於希烈前，說希烈曰：「朝廷誅滅功臣，失信天下；都統英武自天，功烈蓋世，已為朝廷所猜忌，將有韓、白之禍，願亟稱尊號，使四海臣民知有所歸。」希烈召顏真卿示之曰：「今四王遣使見推，不謀而同，太師觀此事勢，豈吾獨為朝廷所忌無所自容邪！」真卿曰：「此乃四凶，何謂四王！相公不自保功業，為唐忠臣，乃與亂臣賊子相從，求與之同覆滅邪！」希烈不悅，扶真卿出。他日，又與四使同宴，四使曰：「久聞太師重望，今都統將稱大號而太師適至，是天以宰相賜都統也。」真卿叱之曰：「何謂宰相！汝知有罵安祿山而死者顏杲卿乎？乃吾兄也。吾年八十，知守節而死耳，豈受汝輩誘脅乎！」四使不敢復言。希烈乃使甲士十人守真卿於館舍，掘坎於庭，云欲阬之，真卿怡然，見希烈曰：「死生已定，何必多端！亟以一劍相與，豈不快公心事邪！」希烈乃謝之。夏，四月，顏真卿自荊、襄北詣鳳翔，上以為憲部尚書。是月，太白犯房之上將，入太微。侍中劉瑜素善天官，惡之，上書皇太后曰：「案占書：宮門當閉，將相不利，姦人在主傍；願急防之。」又與武、蕃書，以星辰錯繆，不利大臣，宜速斷大計。於是武、蕃以朱3762為司隸校尉，劉祐為河南尹，虞祁為雒陽令。武奏免黃門令魏彪，以所親小黃門山冰代之，使冰奏收長樂尚書鄭颯，送北寺獄。蕃謂武曰：「此曹子便當收殺，何復考為！」武不從，令冰與尹勳、侍御史祝瑨雜考颯，辭連及曹節、王甫。勳、冰卽奏收節等，使劉瑜內奏。以太常袁隗為司徒。林邑王范陽邁寇九德，交州兵擊卻之。帝自卽位以來，景防衞甚嚴，外人莫得進見，唯武林侯諮及僕射王克、舍人殷不害，並以文弱得出入臥內，帝與之講論而已。及會理死，克、不害懼禍，稍自疏。諮獨不離帝，朝請無絕；景惡之，使其仇人刁戍刺殺諮於廣莫門外。昌邑王旣立，淫戲無度。昌邑官屬皆徵至長安，往往超擢拜官。相安樂遷長樂衞尉。龔遂見安樂，流涕謂曰：「王立為天子，日益驕溢，諫之不復聽。今哀痛未盡，日與近臣飲酒作樂，鬬虎豹，召皮軒車九旒，驅馳東西，所為悖道。古制寬，大臣有隱退；今去不得，陽狂恐知，身死為世戮，柰何？君，陛下故相，宜極諫爭。」癸酉，董卓使郎中令李儒酖殺弘農王辯。北都留守李彥超請復姓符，從之。夏，四月，丁巳，春官尚書、同平章事范履冰坐嘗舉犯逆者，下獄死。春，二月，殺中書令李豐。初，豐年十七、八，已有清名，海內翕然稱之。其父太僕恢不願其然，敕使閉門斷客。曹爽專政，司馬懿稱疾不出，豐為尚書僕射，依違二公間，故不與爽同誅。豐子韜，以選尚齊長公主。司馬師秉政，以豐為中書令。是時，太常夏侯玄有天下重名，以曹爽親，不得在勢任，居常怏怏；張緝以后父去郡家居，亦不得意：豐皆與之親善。師雖擢用豐，豐私心常在玄。豐在中書二歲，帝數召豐與語，不知所說。師知其議己，請豐相見以詰豐，豐不以實告；師怒，以刀鐶築殺之，送尸付廷尉，遂收豐子韜及夏侯玄、張緝等皆下廷尉，鍾毓按治，云：「豐與黃門監蘇鑠，永寧署令樂敦，宂從僕射劉賢等謀曰：『拜貴人日，諸營兵皆屯門，陛下臨軒，因此同奉陛下，將羣僚人兵，就誅大將軍；陛下儻不從人，便當劫將去耳。』」又云：「謀以玄為大將軍，緝為車騎將軍；玄、緝皆知其謀。」庚戌，誅韜、玄、緝、鑠、敦、賢，皆夷三族。高崇文屯長武城，練卒五千，常如寇至，卯時受詔，辰時卽行，器械糗糧，一無所闕。甲午，崇文出斜谷，李元奕出駱谷，同趣梓州。崇文軍至興元，軍士有食於逆旅，折人匕筯者，崇文斬之以徇。帝又謂諸將曰：「曏所患惟王彥章，今已就擒，是天意滅梁也。段凝猶在河上，進退之計，宜何向而可？」諸將以為；「傳者雖云大梁無備，未知虛實。今東方諸鎮兵皆在段凝麾下，所餘空城耳，以陛下天威臨之，無不下者。若先廣地，東傅于海，然後觀釁而動，可以萬全。」康延孝固請亟取大梁。李嗣源曰：「兵貴神速。今彥章就擒，段凝必未之知；就使有人走告，疑信之間尚須三日。設若知吾所向，卽發救兵，直路則阻決河，須自白馬南渡，數萬之衆，舟楫亦難猝辦。此去大梁至近，前無山險，方陳橫行，晝夜兼程，信宿可至。段凝未離河上，友貞已為吾擒矣。延孝之言是也，請陛下以大軍徐進，臣願以千騎前驅。」帝從之。令下，諸軍皆踊躍願行。陶侃、溫嶠軍于茄子浦；嶠以南兵習水，蘇峻兵便步，令：「將士有上岸者死！」會峻送米萬斛饋祖約，約遣司馬桓撫等迎之。毛寶帥千人為嶠前鋒，告其衆曰：「兵法：『軍令有所不從』，豈可視賊可擊，不上岸擊之邪！」乃擅往襲撫，悉獲其米，斬獲萬計，約由是飢乏。嶠表寶為廬江太守。諸葛亮將入寇，與羣下謀之。丞相司馬魏延曰：「聞夏侯楙，主壻也，怯而無謀。今假延精兵五千，負糧五千，直從褒中出，循秦嶺而東，當子午而北，不過十日，可到長安。楙聞延奄至，必棄城逃走。長安中惟御史、京兆太守耳。橫門邸閣與散民之穀，足周食也。比東方相合聚，尚二十許日，而公從斜谷來，亦足以達。如此，則一舉而咸陽以西可定矣。」亮以為此危計，不如安從坦道，可以平取隴右，十全必克而無虞，故不用延計。徐州遣兵三千赴溵水，過許昌。徐卒素名凶悖，節度使薛能，自謂前鎮彭城，有恩信於徐人，館之毬場。及暮，徐卒大譟，能登子城樓問之，對以供備疏闕，慰勞久之，方定；許人大懼。時忠武亦遣大將周岌詣溵水，行未遠，聞之，夜，引兵還，比明，入城，襲擊徐卒，盡殺之；且怨能之厚徐卒也，遂逐之。能將奔襄陽，亂兵追殺之，幷其家。岌自稱留後。汝、鄭把截制置使齊克讓恐為岌所襲，引兵還兗州，諸道屯溵水者皆散。黃巢遂悉衆渡淮，所過不虜掠，惟取丁壯以益兵。隋秦州總管竇榮定帥九總管步騎三萬出涼州，與突厥阿波可汗相拒於高越原，阿波屢敗。榮定，熾之兄子也。威戎節度使楊晟與楊守亮等約攻王建，二月，丁丑，晟出兵掠新繁、漢州之境，使其將呂蕘將兵二千會楊守厚攻梓州；建遣行營都指揮使李簡擊蕘，斬之。天子善其對，以仲舒為江都相。會稽莊助亦以賢良對策，天子擢為中大夫。丞相衞綰奏：「所舉賢良，或治申、韓、蘇、張之言亂國政者，請皆罷。」奏可。董仲舒少治春秋，孝景時為博士，進退容止，非禮不行，學者皆師尊之。及為江都相，事易王。易王，帝兄，素驕，好勇。仲舒以禮匡正，王敬重焉。庚子，信州刺史徐世譜、晉安王司馬任約等築壘於馬頭，遙為聲援。是夜，帝巡城，猶口占為詩，羣臣亦有和者。帝裂帛為書，趣王僧辯曰：「吾忍死待公，可以至矣！」壬寅，還宮；癸卯，出長沙寺。戊申，王褒、胡僧祐、朱買臣、謝答仁等開門出戰，皆敗還。己酉，帝移居天居寺；癸丑，移居長沙寺。朱買臣按劍進曰：「唯斬宗懍、黃羅漢，可以謝天下！」帝曰：「曩實吾意，宗、黃何罪！」二人退入衆中。益州郡夷反，太守李顒討平之。日向晡，賀瓌陳於山西，晉兵望之有懼色。諸將以為諸軍未盡集，不若斂兵還營，詰朝復戰。天平節度使、東南面招討使閻寶曰：「王彥章騎兵已入濮陽，山下惟步卒，向晚皆有歸志，我乘高趣下擊之，破之必矣。今王深入敵境，偏師不利，若復引退，必為所乘。諸軍未集者聞梁再克，必不戰自潰。凡決勝料敵，惟觀情勢，情勢已得，斷在不疑。王之成敗，在此一戰；若不決力取勝，縱收餘衆北歸，河朔非王有也。」昭義節度使李嗣昭曰：「賊無營壘，日晚思歸，但以精騎擾之，使不得夕食，俟其引退，追擊可破也。我若斂兵還營，彼歸整衆復來，勝負未可知也。」王建及擐甲橫槊而進曰：「賊大將已遁，王之騎軍一無所失，今擊此疲乏之衆，如拉朽耳。王但登山，觀臣為王破賊。」王愕然曰：「非公等言，吾幾誤計。」嗣昭、建及以騎兵大呼陷陳，諸軍繼之，梁兵大敗。元城令吳瓊、貴鄉令胡裝，各帥白丁萬人，於山下曳柴揚塵，鼓譟以助其勢。梁兵自相騰藉，棄甲山積，死亡者幾三萬人。裝，證之曾孫也。是日，兩軍所喪士卒各三之二，皆不能振。上屢召劉鄩不至，己巳，卽以鄩為宣義節度使，使將兵屯黎陽。乙亥，燕步兵校尉馬勒等謀反，伏誅；事連驃騎將軍高陽公崇、崇弟東平公澄，皆賜死。穉家貧，常自耕稼，非其力不食，恭儉義讓，所居服其德；屢辟公府，不起。陳蕃為豫章太守，以禮請署功曹；穉不之免，旣謁而退。蕃性方峻，不接賓客，唯穉來，特設一榻，去則縣之。後舉有道，家拜太原太守，皆不就。穉雖不應諸公之辟，然聞其死喪，輒負笈赴弔。常於家豫炙雞一隻，以一兩綿絮漬酒中暴乾，以裹雞，徑到所赴冢隧外，以水漬綿，使有酒氣，斗米飯，白茅為藉，以雞置前，醊酒畢，留謁則去，不見喪主。五月，甲申朔，魏丞相泰朝于長安。癸巳，復以楊師厚為北面都招討使，將兵屯河陽，收集散兵，旬餘，得萬人。己亥，晉王遣周德威、史建瑭將三千騎趣澶、魏，張承業、李存璋以步兵攻邢州，自以大軍繼之，移檄河北州縣，諭以利害。帝遣別將徐仁溥將兵千人，自西山夜入邢州，助王檀城守。己酉，罷王景仁招討使，落平章事。十一月，魏高祖將親祀七廟，命有司具儀法，依古制備牲牢、器服及樂章；自是四時常祀皆舉之。劉藩帥孟懷玉等諸將追盧循至嶺表，二月，壬午，懷玉克始興，斬徐道覆。東魏大都督賀拔仁擊邢磨納、盧仲禮等，平之。定州西北二百里有狼山，土人築堡於山上以避胡寇。堡中有佛舍，尼孫深意居之，以妖術惑衆，言事頗驗，遠近信奉之。中山人孫方簡及弟行友，自言深意之姪，不飲酒食肉，事深意甚謹。深意卒，方簡嗣行其術，稱深意坐化，嚴飾，事之如生，其徒日茲。丁巳，齊主登碣石山，臨滄海，遂如晉陽。以肆州刺史斛律金為太師，乃還晉陽，拜其子豐樂為武衞大將軍，命其孫武都尚義寧公主，寵待之厚，羣臣莫及。上行幸長安；五月，乙丑，還宮。河北久用兵，饋運不給，朝廷厭苦之。八月，壬子，以進滔為魏博節度使，復以相、衞、澶三州歸之。上復問泌以復府兵之策。對曰：「今歲徵關東卒戍京西者十七萬人，計歲食粟二百四萬斛。今粟斗直百五十，為錢三百六萬緡。國家比遭饑亂，經費不充，就使有錢，亦無粟可糴，未暇議復府兵也。」上曰：「然將柰何？亟減戍卒歸之，何如？」對曰：「陛下用臣之言，可以不減戍卒，不擾百姓，糧食皆足，粟麥日賤，府兵亦成。」上曰：「苟能如是，何為不用！」對曰：「此須急為之，過旬日則不及矣。今吐蕃久居原、會之間，以牛運糧，糧盡，牛無所用，請發左藏惡繒染為綵纈，因党項以市之，每頭不過二三匹，計十八萬匹，可致六萬餘頭。又命諸冶鑄農器，糴麥種，分賜沿邊軍鎮，募戍卒，耕荒田而種之，約明年麥熟倍償其種，其餘據時價五分增一，官為糴之。來春種禾亦如之。關中土沃而久荒，所收必厚。戍卒獲利，耕者浸多。邊地居人至少，軍士月食官糧，粟麥無所售，其價必賤，名為增價，實比今歲所減多矣。」上曰：「善！」卽命行之。翹博學質直，閩惠宗擢為福王友，昶以師傅禮待之，多所裨益，宮中謂之「國翁」。昶旣嗣位，驕縱，不與翹議國事。一旦，昶方視事，翹衣道士服過庭中趨出，昶召還，拜之，曰：「軍國事殷，久不接對，孤之過也。」翹頓首曰：「老臣輔導無狀，致陛下卽位以來無一善可稱，願乞骸骨。」昶曰：「先帝以孤屬公，政令不善，公當極言，柰何棄孤去！」厚賜金帛，慰諭令復位。昶元妃梁國夫人李氏，同平章事敏之女，昶嬖李春鷰，待夫人甚薄。翹諫曰：「夫人先帝之甥，聘之以禮，柰何以新愛而棄之！」昶不說，由是疏之。未幾，復上書言事，昶批其紙尾曰：「一葉隨風落御溝。」遂放歸永泰，以壽終。秋，七月，茂陵園寢災。丙午，齊主還晉陽。冬，十月，韋皋遣其將曹有道將兵與東蠻、兩林蠻及吐蕃青海、臘城二節度戰于巂州臺登谷，大破之，斬首二千級，投崖及溺死者不可勝數，殺其大兵馬使乞藏遮遮。乞藏遮遮，虜之驍將也，旣死，皋所攻城柵無不下；數年，盡復巂州之境。初，朱滔敗於貝州，其棣州刺史趙鎬以州降於王武俊，旣而得罪於武俊，召之不至。田緒殘忍，其兄朝，仕李納為齊州刺史。或言納欲納朝於魏，緒懼；判官孫光佐等為緒謀，厚賂納，且說納招趙鎬取棣州以悅之，因請送朝於京師；納從之。丁酉，鎬以棣州降于納。三月，武俊使其子士真擊之，不克。王景崇遣前義成節度使酸棗李彥舜等逆蜀兵；丙申，安思謙屯右界，漢兵屯寶雞。思謙遣眉州刺史申貴將兵二千趣模壁，設伏於竹林。丁酉旦，貴以兵數百壓寶雞而陳，漢兵逐之，遇伏而敗，蜀兵逐北，破寶雞寨。蜀兵去，漢兵復入寶雞。己亥，思謙進屯渭水，漢益兵五千戍寶雞；思謙畏之，謂衆曰：「糧少敵強，宜更為後圖。」辛丑，退屯鳳州，尋歸興元。貴，潞州人也。五月，幽州節度使張仲武大破諸奚。又加北秦州刺史楊難當征西將軍。難當以兄子保宗為鎮南將軍，鎮宕昌；以其子順為秦州刺史，守上邽。保宗謀襲難當，事泄，難當囚之。秋，七月，丙子，加李師古檢校侍中。春，正月，韋挺坐不先行視漕渠，運米六百餘艘至盧思臺側，淺塞不能進，械送洛陽；丁酉，除名，以將作少監李道裕代之。崔仁師亦坐免官。裴度病瘡，臥二旬，詔以衞兵宿其第，中使問訊不絕。或請罷度官以安恆、鄆之心，上怒曰：「若罷度官，是奸謀得成，朝廷無復綱紀。吾用度一人，足破二賊。」甲子，上召度入對。乙丑，以度為中書侍郎、同平章事。度上言：「淮西，腹心之疾，不得不除；且朝廷業已討之，兩河藩鎮跋扈者，將視此為高下，不可中止。」上以為然，悉以用兵事委度，討賊愈急。初，德宗多猜忌，朝士有相過從者，金吾皆伺察以聞，宰相不敢私第見客。度奏：「今寇盜未平，宰相宜招延四方賢才與參謀議，」始請於私第見客，許之。陳囂問荀卿曰：「先生議兵，常以仁義為本，仁者愛人，義者循理，然則又何以兵為？凡所為有兵者，為爭奪也。」荀卿曰：「非汝所知也。彼仁者愛人，愛人，故惡人之害之也；義者循理，循理，故惡人之亂之也。彼兵者，所以禁暴除害也，非爭奪也。」冬，十二月，癸丑，魏任城文宣王澄卒。朝廷以交、廣遼遠，改授溫都督幷、司、冀三州；溫表辭不受。李希烈攻李勉於汴州，驅民運土木，築壘道，以攻城；忿其未就，幷人填之，謂之濕薪。勉城守累月，外救不至，將其衆萬餘人奔宋州。庚午，希烈陷大梁。滑州刺史李澄以城降希烈，希烈以澄為尚書令兼永平節度使。勉上表請罪，上謂其使者曰：「朕猶失守宗廟，勉宜自安。」待之如初。丙申，以白狗等羌地置維、恭二州。加劉悟檢校司徒，餘如故。自是悟浸驕，欲效河北三鎮，招聚不逞，章表多不遜。九月，王統以秦州降于後秦。後秦主萇以姚碩德為使持節、都督隴右諸軍事、秦州刺史，鎮上邽。丁酉，祫享太廟，用太學博士史璨議，禘後三年而祫，祫後二年而禘。燕人共立太子平，是為昭王。昭王於破燕之後。弔死問孤，與百姓同甘苦，卑身厚幣以招賢者。謂郭隗曰：「齊因孤之國亂而襲破燕，孤極知燕小力少，不足以報；然誠得賢士與共國，以雪先王之恥，孤之願也。先生視可者，得身事之！」郭隗曰：「古之人君有以千金使涓人求千里馬者，馬已死，買其首五百金而返。君大怒，涓人曰：『死馬且買之，況生者乎！馬今至矣。』不期年，千里之馬至者三。今王必欲致士，先從隗始，況賢於隗者，豈遠千里哉！」於是昭王為隗改築宮而師事之。於是士爭趣燕：樂毅自魏往，劇辛自趙往。昭王以樂毅為亞卿，任以國政。癸未，改元，赦天下。春，二月，以鳳皇、甘露降集京師，赦天下。秋，七月，癸亥，振武奏党項三百餘帳剽掠逃去。李茂貞表：「王建攻東川，連兵累歲，不聽詔命。」甲寅，貶建南州刺史。乙卯，以茂貞為西川節度使，以覃王嗣周為鳳翔節度使。車師後部王阿羅多與戊部候嚴皓不相得，忿戾而反，攻圍屯田，殺傷吏士。後部侯炭遮領餘民畔阿羅多，詣漢吏降。阿羅多迫急，從百餘騎亡入北匈奴。敦煌太守宋亮上立後部故王軍就質子卑君為王。後阿羅多復從匈奴中還，與卑君爭國，頗收其國人。戊校尉嚴詳慮其招引北虜，將亂西域，乃開信告示，許復為王；阿羅多乃詣詳降。於是更立阿羅多為王，將卑君還敦煌，以後部人三百帳與之。漢趙染謂中山王曜曰：「麴允率大衆在外，長安空虛，可襲也。」曜使染帥精騎五千襲長安，庚寅夜，入外城。帝奔射鴈樓。染焚龍尾及諸營，殺掠千餘人；辛卯旦，退屯逍遙園。壬辰，將軍麴鑒自阿城帥衆五千救長安。癸巳，染引還，鑒追之，與曜遇於零武，鑒兵大敗。王恭入赴山陵，每正色直言，道子深憚之。恭罷朝，歎曰：「榱棟雖新，便有黍離之歎！」緒說國寶，因恭入朝，勸相王伏兵殺之，國寶不許。道子欲輯和內外，乃深布腹心於恭，冀除舊惡；而恭每言及時政，輒厲聲色。道子知恭不可和協，遂有相圖之志。蓋延圍睢陽數月，克之。劉永走至虞，虞人反，殺其母、妻；永與麾下數十人奔譙。蘇茂、佼彊、周建合軍三萬餘人救永；延與戰於沛西，大破之。永、彊、建走保湖陵，茂奔還廣樂；延遂定沛、楚、臨淮。分左右羽林置龍武軍，以萬騎營隸焉。十一月，楊肇至西陵。陸抗令公安督孫遵循南岸拒羊祜，水軍督留慮拒徐胤，抗自將大軍憑圍對肇。將軍朱喬營都督俞贊亡詣肇。抗曰：「贊軍中舊吏，知吾虛實。吾常慮夷兵素不簡練，若敵攻圍，必先此處。」卽夜易夷兵，皆以精兵守之。明日，肇果攻故夷兵處，抗命擊之，矢石雨下，肇衆死者相屬。十二月，肇計屈，夜遁。抗欲追之，而慮步闡畜力伺間，兵不足分，於是但鳴鼓戒衆，若將追者。肇衆兇懼，悉解甲挺走，抗使輕兵躡之，肇兵大敗，祜等皆引軍還。抗遂拔西陵，誅闡及同謀將吏數十人，皆夷三族，自餘所請赦者數萬口。東還樂鄉，貌無矜色，謙沖如常。吳主加抗都護。羊祜坐貶平南將軍，楊肇免為庶人。初，袁皇后生皇子劭，后自詳視，使馳白帝曰：「此兒形貌異常，必破國亡家，不可舉。」卽欲殺之。帝狼狽至后殿戶外，手撥幔禁之，乃止。以尚在諒闇，故祕之。閏月，丙戌，始言劭生。攸之將至江陵百餘里，聞城已為敬兒所據，士卒隨之者皆散。攸之無所歸，與其子文和走至華容界，皆縊于櫟林；己巳，村民斬首送江陵。敬兒擎之以楯，覆以青繖，徇諸市郭，乃送建康。敬兒誅攸之親黨，收其財物數十萬，皆以入私。成德節度使張寶臣旣請復姓，又不自安，更請賜姓；夏，四月，癸未，復賜姓李。是時，酷吏恣橫，百官畏之側足，昭德獨廷奏其姦。太后好祥瑞，有獻白石赤文者，執政詰其異，對曰：「以其赤心。」昭德怒曰：「此石赤心，他石盡反邪？」左右皆笑。襄州人胡慶以丹漆書龜腹曰：「天子萬萬年。」諧闕獻之。昭德以刀刮盡，奏請付法。太后曰：「此心亦無惡。」命釋之。嗚呼！幽、厲失德，周道日衰，綱紀散壞，下陵上替，諸侯專征，大夫擅政，禮之大體什喪七八矣，然文、武之祀猶緜緜相屬者，蓋以周之子孫尚能守其名分故也。何以言之？昔晉文公有大功於王室，請隧於襄王，襄王不許，曰：「王章也。未有代德而有二王，亦叔父之所惡也。不然，叔父有地而隧，又何請焉！」文公於是懼而不敢違。是故以周之地則不大於曹、滕，以周之民則不衆於邾、莒，然歷數百年，宗主天下，雖以晉、楚、齊、秦之強不敢加者，何哉？徒以名分尚存故也。至於季氏之於魯，田常之於齊，白公之於楚，智伯之於晉，其勢皆足以逐君而自為，然而卒不敢者，豈其力不足而心不忍哉，乃畏奸名犯分而天下共誅之也。今晉大夫暴蔑其君，剖分晉國，天子旣不能討，又寵秩之，使列於諸侯，是區區之名分復不能守而幷棄之也。先王之禮於斯盡矣。庚戌，魏太師泰酖殺廢帝。式命諸縣開倉廩以賑貧乏，或曰：「賊未滅，軍食方急，不可散也。」式曰：「非汝所知。」是時，諸賊銅馬、大彤、高湖、重連、鐵脛、大槍、尤來、上江、青犢、五校、五幡、五樓、富平、獲索等各領部曲，衆合數百萬人，所在寇掠。蕭王欲擊之，乃拜吳漢、耿弇俱為大將軍，持節北發幽州十郡突騎；苗曾聞之，陰敕諸郡不得應調。吳漢將二十騎先馳至無終，曾出迎於路，漢卽收曾，斬之。耿弇到上谷，亦收韋順、蔡充，斬之。北州震駭，於是悉發其兵。戊子，魏大赦。壬子，上賞佐命之功，褚淵、王儉等進爵、增戶各有差。處士何點謂人曰：「我作齊書已竟，贊云：『淵旣世族，儉亦國華；不賴舅氏，遑恤國家！』」點，尚之之孫也。淵母宋始安公主，繼母吳郡公主；又尚巴西公主。儉母武康公主；又尚陽羨公主。故點云然。彌走渡河，與王桑自軹關如平陽。漢王淵遣侍中兼御史大夫郊迎，令曰：「孤親行將軍之館，拂席洗爵，敬待將軍。」及至，拜司隸校尉，加侍中、特進；以桑為散騎侍郎。冬，十月，雨水，無冰。庚子，高崇文破劉闢於德陽；癸卯，又破之於漢州；嚴礪遣其將嚴秦破闢衆萬餘人於綿州石碑谷。建德每戰勝克城，所得資財，悉以分將士，身無所取。又不噉肉，常食蔬，茹粟飯；妻曹氏，不衣紈綺，所役婢妾，纔十許人。及破化及，得隋宮人千數，卽時散遣之。以隋黃門侍郎裴矩為左僕射，掌選事，兵部侍郎崔君肅為侍中，少府令何稠為工部尚書，右司郎中柳調為左丞，虞世南為黃門侍郎，歐陽詢為太常卿。詢，紇之子也。自餘隨才授職，委以政事。其不願留，欲詣關中及東都者亦聽之，仍給資糧，以兵援之出境。隋驍果尚近萬人，亦各縱遣，任其所之。又與王世充結好，遣使奉表於隋皇泰主，皇泰主封為夏王。建德起於羣盜，雖建國，未有文物法度，裴矩為之定朝儀，制律令，建德甚悅，每從之諮訪典禮。初，晉世，散騎常侍選望甚重，與侍中不異；其後職任閒散，用人漸輕。上欲重其選，乃用當時名士臨海太守孔覬、司徒長史王彧為之。侍中蔡興宗謂人曰：「選曹要重，常侍閒淡，改之以名而不以實，雖主意欲為輕重，人心豈可變邪！」旣而常侍之選復卑，選部之貴不異。覬，琳之之孫；彧，謐之兄孫；興宗，廓之子也。初，陽城自處士徵為諫議大夫，拜官不辭。未至京師，人皆想望風采，曰：「城必諫諍，死職下。」及至，諸諫官紛紛言事細碎，天子益厭苦之。而城方與二弟及客日夜痛飲，人莫能窺其際，皆以為虛得名耳。前進士河南韓愈作爭臣論以譏之，城亦不以屑意。有欲造城而問者，城揣知其意，輒強與酒。客或時先醉仆席上，城或時先醉臥客懷中，不能聽客語。及陸贄等坐貶，上怒未解，中外惴恐，以為罪且不測，無敢救者。城聞而起曰：「不可令天子信用姦臣，殺無罪人。」卽帥拾遺王仲舒、歸登、右補闕熊執易、崔邠等守延英門，上疏論延齡姦佞，贄等無罪。上大怒，欲加城等罪。太子為之營救，上意乃解，令宰相諭遣之。於是金吾將軍張萬福聞諫官伏閤諫，趨往至延英門，大言賀曰：「朝廷有直臣，天下必太平矣！」遂遍拜城與仲舒等，已而連呼「太平萬歲！太平萬歲！」萬福，武人，年八十餘，自此名重天下。登，崇敬之子也。時朝夕相延齡，陽城曰：「脫以延齡為相，城當取白麻壞之，慟哭於庭。」有李繁者，泌之子也，城盡疏延齡過惡，欲密論之，以繁故人子，使之繕寫，繁徑以告延齡。延齡先詣上，一一自解。疏入，上以為妄，不之省。范延光遣使以蠟丸招誘失職者，右武衞上將軍婁繼英、右衞大將軍尹暉在大梁，溫韜之子延濬、延沼、延袞居許州，皆應之。延光令延濬兄弟取許州，聚徒已及千人。繼英、暉事泄，皆出走。壬子，敕以延光姦謀，誣汙忠良，自今獲延光諜人，賞獲者，殺諜人，禁蠟書，勿以聞。暉將奔吳，為人所殺。繼英奔許州，依溫氏。忠武節度使萇從簡盛為之備，延濬等不得發，欲殺繼英以自明，延沼止之，遂同奔張從賓。繼英知其謀，勸從賓執三溫，皆斬之。壬辰，立皇弟蕤為陽平王。及受蕭巖等降，隋主益忿，謂高熲曰：「我為民父母，豈可限一衣帶水不拯之乎！」命大作戰船。人請密之，隋主曰：「吾將顯行天誅，何密之有！」使投其柿於江，曰：「若彼懼而能改，吾復何求！」辛巳，大赦。三月，秦王堅以吏部尚書權翼為尚書右僕射。夏，四月，復以王猛為司徒，錄尚書事；猛固辭，乃止。時衆軍並緣江防守，臺內空虛。叔堅白柳后，使太子舍人河內司馬申，以太子命召右衞將軍蕭摩訶入見受敕，帥馬步數百趣東府，屯城西門。叔陵惶恐，遣記室韋諒送其鼓吹與摩訶，謂曰：「事捷，必以公為台輔。」摩訶紿報之曰：「須王心膂節將自來，方敢從命。」步陵遣其所親戴溫、譚騏麟詣摩訶，摩訶執以送臺，斬其首，徇東城。己丑，魏發定、冀、瀛、相、幷、肆六州十萬人以益南行之兵。上遣將軍角念將兵一萬屯蒙山，招納兗州之民，降者甚衆。是時，將軍蕭及屯固城，桓和屯孤山。魏邢巒遣統軍樊魯攻和，別將元恆攻及，統軍畢祖朽攻念。壬寅，魯大破和於孤山，恆拔固城，祖朽擊念，走之。八月，丁卯，淮西節度使李忠臣將兵二千屯奉天防秋。二月，庚申，以齊王元吉為司徒。河、隴老幼千餘人詣闕，己丑，上御延喜門樓見之，歡呼舞躍，解胡服，襲冠帶，觀者皆呼萬歲。詔「募百姓墾闢三州、七關土田，五年不租稅；自今京城罪人應配流者皆配十處；四道將吏能於鎮戍之地為營田者，官給牛及種糧，溫池鹽利可贍邊陲，委度支制置。其三州、七關鎮戍之卒，皆倍給衣糧，仍二年一代。道路建置堡柵，有商旅往來販易及戍卒子弟通傳家信，關鎮毋得留難。其山南、劍南邊境有沒蕃州縣，亦令量力收復。」帝嘗卒至尚書門，陳矯跪問帝曰：「陛下欲何之？」帝曰：「欲按行文書耳。」矯曰：「此自臣職分，非陛下所宜臨也。若臣不稱其職，則請就黜退，陛下宜還。」帝慙，回車而反。帝嘗問矯：「司馬公忠貞，可謂社稷之臣乎？」矯曰：「朝廷之望也；社稷則未知也。」夫匈奴難得而制，非一世也；行盜侵驅，所以為業也，天性固然。上及虞、夏、殷、周，固弗程督，禽獸畜之，不屬為人。夫上不觀虞、夏、殷、周之統，而下循近世之失，此臣之所大憂，百姓之所疾苦也。」寶寅行臺郎中武功蘇湛，臥病在家，寶寅令湛從母弟開府屬天水姜儉說湛曰：「元略受蕭衍旨，欲見勦除。道元之來，事不可測，吾不能坐受死亡，今須為身計，不復作魏臣矣。死生榮辱，與卿共之。」湛聞之，舉聲大哭。儉遽止之曰：「何得便爾！」湛曰：「我百口今屠滅，云何不哭！」哭數十聲，徐謂儉曰：「為我白齊王，王本以窮鳥投人，賴朝廷假王羽翼，榮寵至此。屬國步多虞，不能竭忠報德，乃欲乘人間隙，信惑行路無識之語，欲以羸敗之兵守關問鼎。今魏德雖衰，天命未改，且王之恩義未洽於民，但見其敗，未見有成，蘇湛不能以百口為王族滅。」寶寅復使謂曰：「我救死不得不爾，所以不先相白者，恐沮吾計耳。」湛曰：「凡謀大事，當得天下奇才與之從事，今但與長安博徒謀之，此有成理不？湛恐荊棘必生於齋閤，願賜骸骨歸鄉里，庶得病死，下見先人。」寶寅素重湛，且知其不為己用，聽還武功。辛亥，詔：「國初草創，宗廟之制未備，今將遷祔，宜令禮官詳議。」諫議大夫朱子奢請立三昭三穆而虛太祖之位。於是增脩太廟，祔弘農府君及高祖并舊神主四為六室。房玄齡等議以涼武昭王為始祖。左庶子于志寧議以為武昭王非王業所因，不可為始祖；上從之。義康僚屬及諸附麗湛者，潛相約勒，無敢歷殷氏之門。彭城王主簿沛郡劉敬文父成，未悟其機，詣景仁求郡。敬文遽往謝湛曰：「老父悖耄，遂就殷鐵干祿。由敬文闇淺，上負生成，闔門慙懼，無地自處。」唯後將軍司馬庾炳之遊二人之間，皆得其歡心，而密輸忠於朝廷。景仁臥家不朝謁，帝常使炳之銜命往來，湛不疑也。炳之，登之之弟也。乙酉，改元，大赦。會高行周、慕容彥超共討杜重威於鄴都，彥超欲急攻城，行周欲緩之以待其弊。行周女為重威子婦，彥超揚言：「行周以女故，愛賊不攻。」由是二將不協。帝恐生他變，欲自將擊重威，意未決。濤上疏請親征。帝大悅，以濤有宰相器。九月，甲戌，加逢吉左僕射兼門下侍郎，蘇禹珪右僕射兼中書侍郎，貞固司空兼門下侍郎，濤戶部尚書兼中書侍郎，並同平章事。夏，四月，己丑，以李載義為山南西道節度使，楊志誠為幽州節度使。張昌黨石冰寇揚州，敗刺史陳徽，諸郡盡沒；又攻破江州，別將陳貞攻武陵、零陵、豫章、武昌、長沙，皆陷之，臨淮人封雲起兵寇徐州以應冰。於是荊、江、徐、揚、豫五州之境，多為昌所據。昌更置牧守，皆桀盜小人，專以劫掠為務。吳以陸抗為大司馬、荊州牧。庚子，追尊昭安皇帝曰渾元昭安皇帝，文穆皇帝曰立極文穆皇帝，孝明高皇帝曰無上孝明高皇帝，皇后從帝號。夏，四月，梁商加位特進；頃之，拜執金吾。南安太守翟承伯等據罕幵谷以應河西，幕末擊破之，進至治城。三月，己卯，葬燕主儁於龍陵，諡曰景昭皇帝，廟號烈祖。所徵郡國兵，以燕朝多難，互相驚動，往往擅自散歸，自鄴以南，道路斷塞。太宰恪以吳王垂為使持節、征南將軍、都督河南諸軍事、兗州牧、荊州刺史，鎮梁國之蠡臺，孫希為幷州刺史，傅顏為護軍將軍，帥騎二萬，觀兵河南，臨淮而還；境內乃安。希，泳之弟也。沈攸之自以材略過人，自至夏口以來，陰蓄異志；及徙荊州，擇郢州士馬、器仗精者，多以自隨。到官，以討蠻為名，大發兵力，招聚才勇，部勒嚴整，常如敵至。重賦斂以繕器甲，舊應供臺者皆割留之，養馬至二千餘匹，治戰艦近千艘，倉廩、府庫莫不充積。士子、商旅過荊州者，多為所羈留；四方亡命歸之者，皆蔽匿擁護；所部或有逃亡，無遠近窮追，必得而止。舉錯專恣，不復承用符敕，朝廷疑而憚之。為政刻暴，或鞭撻士大夫；上佐以下，面加詈辱。然吏事精明，人不敢欺，境內盜賊屏息，夜戶不閉。頃之，延徽逃奔晉陽。晉王欲置之幕府，掌書記王緘疾之；延徽不自安，求東歸省母，過真定，止於鄉人王德明家，德明問所之，延徽曰：「今河北皆為晉有，當復詣契丹耳。」德明曰：「叛而復往，得無取死乎？」延徽曰：「彼自吾來，如喪手目；今往詣之，彼手目復完，安肯害我！」旣省母，遂復入契丹。契丹主聞其至，大喜，如自天而下，拊其背曰：「曏者何往？」延徽曰：「思母，欲告歸，恐不聽，故私歸耳。」契丹主待之益厚。及稱帝，以延徽為相，累遷至中書令。初，淮陰人韓信，家貧，無行，不得推擇為吏，又不能治生商賈，常從人寄食飲，人多厭之。信釣於城下，有漂母見信飢，飯信。信喜，謂漂母曰：「吾必有以重報母。」母怒曰：「大丈夫不能自食；吾哀王孫而進食，豈望報乎！」淮陰屠中少年有侮信者曰：「若雖長大，好帶刀劍，中情怯耳。」因衆辱之曰：「信能死，刺我；不能死，出我袴下！」於是信孰視之，俛出袴下，蒲伏。一市人皆笑信，以為怯。五月，辛未，葬武帝于峻陽陵。秋，七月，李流徒屯郫。蜀民皆保險結塢，或南入寧州，或東下荊州，城邑皆空，野無煙火，流虜掠無所得，士衆飢乏。唯涪陵千餘家，依青城山處士范長生；平西參軍涪陵徐轝說羅尚，求為汶山太守，邀結長生，與共討流。尚不許，轝怒，出降於流，流以轝為安西將軍。轝說長生，使資給流軍糧，長生從之；流軍由是復振。初，吳安東中郎將孫桓別擊漢前鋒於夷道，為漢所圍，求救於陸遜，遜曰：「未可。」諸將曰：「孫安東，公族，見圍已困，柰何不救？」遜曰：「安東得士衆心，城牢糧足，無可憂也。待吾計展，欲不救安東，安東自解。」及方略大施，漢果奔潰。桓後見遜曰：「前實怨不見救；定至今日，乃知調度自有方耳！」秋，七月，丁未朔，詔以三年正月有事於岱宗。二月，燕撫軍將軍下邳王厲、鎮北將軍宜都王桓襲敕勒。南郡王大連為東揚州刺史。時會稽豐沃，勝兵數萬，糧仗山積，東土人懲侯景殘虐，咸樂為用，而大連朝夕酣飲，不恤軍事；司馬東陽留異，凶狡殘暴，為衆所患，大連悉以軍事委之。十二月，庚寅，宋子仙攻會稽，大連棄城走，異奔還鄉里，尋以其衆降於子仙。大連欲奔鄱陽，異為子仙鄉導，追及大連於信安，執送建康，大連猶醉不之知。帝聞之，引帷自蔽，掩袂而泣。於是三吳盡沒於景，公侯在會稽者，俱南度嶺。景以留異為東陽太守，收其妻子為質。契丹攻渤海，無功而還。六月，甲申，復以忠義軍為山南東道。或告會稽王昱曰：「武陵五第中大脩器仗，將謀非常。」昱以告太常王彪之，彪之曰：「武陵王之志，盡於馳騁畋獵而己耳，深願靜之，以安異同之論，勿復以為言！」昱善之。顗被收，路經太廟，大言曰：「賊臣王敦，傾覆社稷，枉殺忠臣；神祇有靈，當速殺之！」收人以戟傷其口，血流至踵，容止自若，觀者皆為流涕。幷戴淵殺之於石頭南門之外。春，正月，庚辰朔，日有食之。初，唐僖、昭之世，宦官雖盛，未嘗有建節者。蜀安重霸勸王承休求秦州節度使，承休言於蜀主曰：「秦州多美婦人，請為陛下采擇以獻。」蜀主許之，庚午，以承休為天雄節度使，封魯國公；以龍武軍為承休牙兵。初，益州刺史鄧元起以母老乞歸，詔徵為右衞將軍，以西昌侯淵藻代之。淵藻，懿之子也。夏侯道遷之叛也，尹天寶馳使報元起。及魏寇晉壽，王景胤等並遣告急，衆勸元起急救之，元起曰：「朝廷萬里，軍不猝至，若寇賊侵淫，方須撲討，董督之任，非我而誰，何事怱怱救之！」詔假元起都督征討諸軍事，救漢中，而晉壽已陷。蕭淵藻將至，元起營還裝，糧儲器械，取之無遺。淵藻入城，恨之；又求其良馬，元起曰：「年少郎子，何用馬為！」淵藻恚，因醉，殺之，元起麾下圍城，哭，且問故，淵藻曰：「天子有詔。」衆乃散。遂誣以反，上疑焉。元起故吏廣漢羅研詣闕訟之，上曰：「果如我所量也！」使讓淵藻曰：「元起為汝報讎，汝為讎報讎，忠孝之道如何！」乃貶淵藻號為冠軍將軍；贈元起征西將軍，諡曰忠侯。郭子儀至朔方，益選精兵，戊午，進軍于代。楊國忠使人說安祿山誣李林甫與阿布思謀反，祿山使阿布思部落降者詣闕，誣告林甫與阿布思約為父子。上信之，下吏按問；林甫壻諫議大夫楊齊宣懼為所累，附國忠意證成之。時林甫尚未葬，二月，癸未，制削林甫官爵；子孫有官者除名，流嶺南及黔中，給隨身衣及糧食，自餘資產並沒官；近親及黨與坐貶者五十餘人。剖林甫棺，抉取含珠，褫金紫，更以小棺如庶人禮葬之。己亥，賜陳希烈爵許國公，楊國忠爵魏國公，賞其成林甫之獄也。唐清源節度使留從效遣使入貢，請置進奏院於京師，直隸中朝。詔報以「江南近服，方務綏懷，卿久奉金陵，未可改圖。若置邸上都，與彼抗衡，受而有之，罪在於朕。卿遠脩職貢，足表忠勤，勉事舊君，且宜如故。如此，則於卿篤始終之義，於朕盡柔遠之宜，惟乃通方，諒達予意，」五月，庚寅，瓜州士豪王幹斬賀拔行威以降，瓜州平。臣光曰：晏嬰有言：「天命不慆，不貳其命。」禍福之至，安可移乎！昔楚昭王、宋景公不忍移災於卿佐，曰：「移腹心之疾，寘諸股肱，何益也！」藉其災可移，仁君猶不忍為，況不可乎！使方進罪不至死而誅之，以當大變，是誣天也；方進有罪當刑，隱其誅而厚其葬，是誣人也；孝成欲誣天、人而卒無所益，可謂不知命矣。允始與士孫瑞議，特下詔赦卓部曲，旣而疑曰：「部曲從其主耳。今若名之惡逆而赦之，恐適使深自疑，非所以安之也。」乃止。又議悉罷其軍，或說允曰：「涼州人素憚袁氏而畏關東，今若一旦解兵開關，必人人自危。可以皇甫義真為將軍，就領其衆，因使留陝以安撫之。」允曰：「不然。關東舉義兵者，皆吾徒也，今若距險屯陝，雖安涼州，而疑關東之心，不可也。」秦王熾磐徵秦州牧曇達為左丞相、征東大將軍。夏，四月，戊子，赦天下。初，太祖命黃門郎虞玩之等檢定黃籍。上卽位，別立校籍官，置令史，限人一日得數巧。旣連年不已，民愁怨不安。外監會稽呂文度啟上，籍被卻者悉充遠戍，民多逃亡避罪。富陽民唐3762之因以妖術惑衆作亂，攻陷富陽，三吳卻籍者奔之，衆至三萬。丙子旦，邠等入朝，有甲士數十自廣政殿出，殺邠、弘肇、章於東廡下。文進亟召宰相、朝臣班於崇元殿，宣云：「邠等謀反，已伏誅，與卿等同慶！」又召諸軍將校至萬歲殿庭，帝親諭之，且曰：「邠等以穉子視朕，朕今始得為汝主，汝輩免橫憂矣！」皆拜謝而退。又召前節度使、刺史等升殿諭之，分遣使者帥騎收捕邠等親戚、黨與、傔從，盡殺之。夏，四月，有星如日，夜出。戊戌，齊安定武王賀拔仁卒。己丑，吐蕃款隴州塞，請互市，許之。夏，四月，辛卯，齊主使兼散騎常侍皇甫亮來聘。泰每以一方有事，輒以虛聲擾動天下，故希簡上事，驛書不過六百里。大將軍昭曰：「陳征西沈勇能斷，荷方伯之重。救將陷之城，而不求益兵，又希簡上事，必能辦賊者也。都督大將不當爾邪！」甲戌，赫連昌叛魏西走；丙子，河西候將格殺之。魏人幷其羣弟誅之。己卯，顥集將吏於府廷，夾道及庭中堂上各列白刃，令諸將悉去衞從然後入。顥厲聲問曰：「嗣王已薨，軍府誰當主之？」三問，莫應，顥氣色益怒。幕僚嚴可求前密啟曰：「軍府至大，四境多虞，非公主之不可；然今日則恐太速。」顥曰：「何謂速也？」可求曰：「劉威、陶雅、李遇、李簡皆先王之等夷，公今自立，此曹肯為公下乎？不若立幼主輔之，諸將孰敢不從！」顥默然久之。可求因屏左右，急書一紙置袖中，麾同列詣使宅賀，衆莫測其所為；旣至，可求跪讀之，乃太夫人史氏敎也。大要言：「先王創業艱難，嗣王不幸早世，隆演次當立，諸將宜無負楊氏，善開導之。」辭旨明切。顥氣色皆沮，以其義正，不敢奪，遂奉威王弟隆演稱淮南留後、東面諸道行營都統。旣罷，副都統朱瑾詣可求所居，曰：「瑾年十六七卽橫戈躍馬，衝犯大敵，未嘗畏懾，今日對顥，不覺流汗，公面折之如無人；乃知瑾匹夫之勇，不及公遠矣。」因以兄事之。西方鄴敗荊南水於峽中，復取夔、忠、萬三州。五月，甲戌，以長樂衞尉魯恭為司徒。恭上言：「舊制立秋乃行薄刑，自永元十五年以來，改用孟夏。而刺史、太守因以盛夏徵召農民，拘對考驗，連滯無已；上逆時氣，下傷農業。按月令『孟夏斷薄刑』者，謂其輕罪已正，不欲令久繫，故時斷之也。臣愚以為今孟夏之制，可從此令；其決獄按考，皆以立秋為斷。」又奏：「孝章皇帝欲助三正之微，定律著令，斷獄皆以冬至之前。小吏不與國同心者，率十一月得死罪賊，不問曲直，便卽格殺，雖有疑罪，不復讞正。可令大辟之科，盡冬月乃斷。」朝廷皆從之。十一月，己巳朔，日有食之。魏襄王薨，子昭王立。周以漢王贊為太師，申公李穆為太傅，宋王實為大前疑，秦王贄為大右弼，燕公于寔為大左輔。寔，仲文之父也。蜀中書侍郎兼禮部尚書、同平章事徐光溥坐以豔辭挑前蜀安康長公主，丁酉，罷守本官。癸巳，詔遣使者巡撫陳州郡。二月，乙未，廢淮南行臺省。初，高駢好神仙，有方士呂用之坐妖黨亡命歸駢，駢厚待之，補以軍職。用之，鄱陽茶商之子也，久客廣陵，熟其人情，爐鼎之暇，頗言公私利病，故駢愈奇之，稍加信任。駢舊將梁纘、陳珙、馮綬、董瑾、俞公楚、姚歸禮素為駢所厚，用之欲專權，浸以計去之。駢遂奪纘兵，族珙家，綬、瑾、公楚、歸禮咸見疏。丁巳，以東川留後王宗滌為節度使。冬，十月，紹復遣車運穀，使其將淳于瓊等將兵萬餘人送之，宿紹營北四十里。沮授說紹：「可遣蔣奇別為支軍於表，以絕曹操之鈔。」紹不從。二月，乙未晦，日有食之。丁未，高緯至鄴，周主降階，以賓禮見之。初，魏世宗以玄始曆浸疏，命更造新曆。至是，著作郎崔光表取盪寇將軍張龍祥等九家所上曆，候驗得失，合為一曆，以壬子為元，應魏之水德，命曰正光曆。丙午，初行正光曆，大赦。唐主復遣劉承遇奉表稱唐國主，請獻江北四州，歲輸貢物十萬。於是江北悉平，得州十四，縣六十。主父偃說上曰：「古者諸侯不過百里，強弱之形易制。今諸侯或連城數十，地方千里，緩則驕奢，易為淫亂，急則阻其強而合從以逆京師；以法割削之，則逆節萌起；前日鼂錯是也。今諸侯子弟或十數，而適嗣代立，餘雖骨肉，無尺地之封，則仁孝之道不宣。願陛下令諸侯得推恩分子弟，以地侯之，彼人人喜得所願；上以德施，則分其國，不削而稍弱矣。」上從之。春，正月，詔曰：「諸侯王或欲推私恩分子弟邑者，令各條上，朕且臨定其號名。」於是藩國始分，而子弟畢侯矣。甲子，猛陳於渭源而誓之曰：「王景略受國厚恩，任兼內外，今與諸君深入賊地，當竭力致死，有進無退，共立大功，以報國家；受爵明君之朝，稱觴父母之室，不亦美乎！」衆皆踴躍，破釜棄糧，大呼競進。景又奉啟於東魏主，稱：「臣進取壽春，暫欲停憩。而蕭衍識此運終，自辭寶位；臣軍未入其國，已投同泰捨身。去月二十九日，屆此建康。江海未蘇，干戈暫止，永言故鄉，人馬同戀。尋當整轡，以奉聖顏。臣之母、弟，久謂屠滅，近奉明敕，始承猶在。斯乃陛下寬仁，大將軍恩念，臣之弱劣，知何仰報！今輒齎啟迎臣母、弟、妻、兒，伏願聖慈，特賜裁放！」八月，丁卯，立皇弟翽為南陽王，嵩為新興王，禧為始建王。周瑜、程普將數萬衆，與曹仁隔江未戰。甘寧請先徑進取夷陵，往，卽得其城，因入守之。益州將襲肅舉軍降，周瑜表以肅兵益橫野中郎將呂蒙。蒙盛稱「肅有膽用，且慕化遠來，於義宜益，不宜奪也。」權善其言，還肅兵。曹仁遣兵圍甘寧，寧困急，求救於周瑜，諸將以為兵少不足分，呂蒙謂周瑜、程普曰：「留凌公績於江陵，蒙與君行，解圍釋急，勢亦不久。蒙保公績能十日守也。」瑜從之，大破仁兵於夷陵，獲馬三百匹而還。於是將士形勢自倍，瑜乃渡江，屯北岸，與仁相拒。十二月，孫權自將圍合肥，使張昭攻九江之當塗，不克。田臧乃使諸將李歸等守滎陽，自以精兵西迎秦軍於敖倉，與戰；田臧死，軍破。章邯進兵擊李歸等滎陽下，破之，李歸等死。陽城人鄧說將兵居郯，章邯別將擊破之。銍人伍逢將兵居許，章邯擊破之。兩軍皆散，走陳，陳王誅鄧說。榮素厚金紫光祿大夫司馬子如，榮死，子如自宮中突出，至榮第，棄家，隨榮妻子走出城。世隆卽欲還北，子如曰：「兵不厭詐，今天下恟恟，唯強是視，當此之際，不可以弱示人，若亟北走，恐變生肘腋。不如分兵守河橋，還軍向京師，出其不意，或可成功。假使不得所欲，亦足示有餘力，使天下畏我之強，不敢叛散。」世隆從之。己亥，攻河橋，擒奚毅等，殺之，據北中城。魏朝大懼，遣前華陽太守段育慰諭之，世隆斬首以徇。三月，庚戌，上與李茂貞及宰相、學士、中尉、樞密宴，酒酣，茂貞及韓全誨亡去。上問韋貽範：「朕何以巡幸至此？」對曰：「臣在外不知。」固問，不對。上曰：「卿何得於朕前妄語云不知？」又曰：「卿旣以非道取宰相，當於公事如法；若有不可，必準故事。」怒目視之，微言曰：「此賊兼須杖之二十。」顧謂韓偓曰：「此輩亦稱宰相！」貽範屢以大盃獻上，上不卽持，貽範舉盃直及上頤。張敬達將兵三萬營於晉安鄉，戊申，敬達奏西北先鋒馬軍都指揮使安審信叛奔晉陽。審信，金全之弟子也，敬瑭與之有舊。先是，雄義都指揮使馬邑安元信將所部六百餘人戍代州，代州刺史張朗善遇之，元信密說朗曰：「吾觀石令公長者，舉事必成；公何不潛遣人通意，可以自全。」朗不從，由是互相猜忌。元信謀殺朗，不克，帥其衆奔審信，審信遂帥麾下數百騎與元信掠百井奔晉陽。敬瑭謂元信曰：「汝見何利害，捨強而歸弱？」對曰：「元信非知星識氣，顧以人事決之耳。夫帝王所以御天下，莫重於信。今主上失大信於令公，親而貴者且不自保，況疏賤乎！其亡可翹足而待，何強之有！」敬瑭悅，委以軍事。振武西北巡檢使安重榮戍代北，帥步騎五百奔晉陽。重榮，朔州人也。以宋審虔為寧國節度使、充侍衞馬軍都指揮使。八月，甲申，定陶共王康薨。六月，丁亥，上如琅邪城。袁紹使人求助於劉表，表許之而竟不至，亦不援曹操。從事中郎南陽韓嵩、別駕零陵劉先說表曰：「今兩雄相持，天下之重在於將軍。若欲有為，起乘其敝可也；如其不然，固將擇所宜從。豈可擁甲十萬，坐觀成敗，求援而不能助，見賢而不肯歸！此兩怨必集於將軍，恐不得中立矣。曹操善用兵，賢俊多歸之，其勢必舉袁紹，然後移兵以向江、漢，恐將軍不能禦也。今之勝計，莫若舉荊州以附曹操，操必重德將軍；長享福祚，垂之後嗣，此萬全之策也。」蒯越亦勸之，表狐疑不斷，乃遣嵩詣許曰：「今天下未知所定，而曹操擁天子都許，君為我觀其釁。」嵩曰：「聖達節；次守節。嵩，守節者也。夫君臣名定，以死守之；今策名委質，唯將軍所命，雖赴湯蹈火，死無辭也。以嵩觀之，曹公必得志於天下。將軍能上順天子，下歸曹公，使嵩可也；如其猶豫，嵩至京師，天子假嵩一職，不獲辭命，則成天子之臣，將軍之故吏耳。在君為君，則嵩守天子之命，義不得復為將軍死也。惟加重思，無為負嵩！」表以為憚使，強之。至許，詔拜嵩侍中、零陵太守。及還，盛稱朝廷、曹公之德，勸表遣子入侍。表大怒，以為懷貳，大會寮屬，陳兵，持節，將斬之，數曰：「韓嵩敢懷貳邪！」衆皆恐，欲令嵩謝。嵩不為動容，徐謂表曰：「將軍負嵩，嵩不負將軍！」且陳前言。表妻蔡氏諫曰：「韓嵩，楚國之望也；且其言直，誅之無辭。」表猶怒，考殺從行者，知無他意，乃弗誅而囚之。宦官廣州市舶使呂太一發兵作亂，節度使張休棄城奔端州。太一縱兵焚掠，官軍討平之。有司奏削彭城王義康爵，收付廷尉治罪。丁酉，詔免義康及其男女皆為庶人，絕屬籍，徙付安成郡；以寧朔將軍沈卲為安成相，領兵防守。卲，璞之兄也。義康在安成，讀書，見淮南厲王長事，廢書歎曰：「自古有此，我乃不知，得罪為宜也。」先是，吳越王鏐常自虔州入貢，至是道絕，始自海道出登、萊，抵大梁。高宗之立也，高允預其謀，陸麗等皆受重賞，而不及允，允終身不言。是歲，以敦煌索邈為梁州刺史，苻宣乃還仇池。初，邈寓居漢川，與別駕姜顯有隙，凡十五年而邈鎮漢川；顯乃肉袒迎候，邈無慍色，待之彌厚。退而謂人曰：「我昔寓此，失志多年，若讎姜顯，懼者不少。但服之自佳，何必逞志！」於是闔境聞之皆悅。太子宴朝臣於玄圃，右衞率沈文季與褚淵語相失，文季怒曰：「淵自謂忠臣，不知死之日何面目見宋明帝！」太子笑曰：「沈率醉矣」丙寅，韋士宗復入黔中。梁大將軍許世武密以城召荊州刺史宜黃侯慧紀；謀泄，梁主殺之。慧紀，高祖之從孫也。梁碩據交州，兇暴失衆心。陶侃遣參軍高寶攻碩，斬之。詔以侃領交州刺史，進號征南大將軍、開府儀同三司。未幾，吏部郎阮放求為交州刺史，許之。放行至寧浦，遇高寶，為寶設饌，伏兵殺之。寶兵擊放，放走，得免，至州少時，病卒。放，咸之族子也。馬援斬徵側、徵貳。庚辰，橫海軍節度使烏重胤奏敗成德兵於饒陽。論功行賞，壽寂之等十四人皆封縣侯、縣子。睢陽士卒死傷之餘，纔六百人，張巡、許遠分城而守之，巡守東北，遠守西南，與士卒同食茶紙，不復下城。賊士攻城者，巡以逆順說之，往往棄賊來降，為巡死戰，前後二百餘人。唐主復以左僕射馮延己同平章事。帝欲以吳王弟德哀侯廣之子續吳，以楚元王子禮續楚。竇太后曰：「吳王，老人也，宜為宗室順善；今乃首率七國紛亂天下，柰何續其後！」不許吳，許立楚後。乙亥，徙淮陽王餘為魯王；汝南王非為江都王，王故吳地；立宗正禮為楚王；立皇子端為膠西王，勝為中山王。蜀安思謙謀盡去舊將，又譖衞聖都指揮使兼中書令趙廷隱謀反，欲代其位，夜，發兵圍其第。會山南西道節度使李廷珪入朝，極言廷隱無罪，乃得免。廷隱因稱疾，固請解軍職；甲戌，蜀主許之。丁未，房州刺史襄王重茂薨，輟朝三日，追諡曰殤皇帝。黃門侍郎封孚問司徒長史申胤曰：「事將何如？」胤歎曰：「鄴必亡矣，吾屬今茲將為秦虜。然越得歲而吳伐之，卒受其禍。今福德在燕，秦雖得志，而燕之復建，不過一紀耳。」五月，太子請讓位於宋王成器；不許。請召太平公主還京師；許之。使黯以諸侯相秩居淮陽，十歲而卒。領軍將軍王玄謨數流涕諫帝以刑殺過差，帝大怒。玄謨宿將，有威名，道路訛言玄謨已見誅。蔡興宗嘗為東陽太守，玄謨典籤包法榮家在東陽，玄謨使法榮至興宗所。興宗謂法榮曰：「領軍殊當憂懼。」法榮曰：「領軍比日殆不復食，夜亦不眠，恆言收己在門，不保俄頃。」興宗曰：「領軍憂懼，當為方略，那得坐待禍至！」因使法榮勸玄謨舉事。玄謨使法榮謝曰：「此亦未易可行，期當不泄君言。」呂蒙未及受封而疾發，權迎置於所館之側，所以治護者萬方。時有加鍼，權為之慘慼。欲數見其顏色，又恐勞動，常穿壁瞻之，見小能下食，則喜顧左右，不然則咄唶，夜不能寐。病中瘳，為下赦令，羣臣畢賀，已而，竟卒，年四十二。權哀痛殊甚，為置守冢三百家。進謀積日，頗泄，中官懼而思變。張讓子婦，太后之妹也，讓向子婦叩頭曰：「老臣得罪，當與新婦俱歸私門。唯受恩累世，今當遠離宮殿，情懷戀戀，願復一入直，得暫奉望太后陛下顏色，然後退就溝壑，死不恨矣！」子婦言於舞陽君，入白太后，乃詔諸常侍皆復入直。冬，十月，己卯，葬文皇帝於太陵，廟號高祖，與文獻皇后同墳異穴。周人許歸安成王頊，使司會上士杜杲來聘。上悅，卽遣使報之，并賂以黔中地及魯山郡。慕容恪屯安平，積糧，治攻具，將討王午。丙戌，中山蘇林起兵於無極，自稱天子；恪自魯口還討林。閏月，戊子，燕王儁遣廣威將軍慕輿根助恪攻林，斬之。王午為其將秦興所殺。呂護殺興，復自稱安國王。以西突厥竭忠事主可汗斛瑟羅為平西軍大總管，鎮碎葉。丁酉，新安王卽皇帝位，時年十五。以西昌侯鸞為驃騎大將軍、錄尚書事、揚州刺史、宣城郡公。大赦，改元延興。及懿死，衍聞之，夜，召張弘策、呂僧珍、長史王茂、別駕柳慶遠、功曹吉士瞻等入宅定議。茂，天生之子；慶遠，元景之弟子也。乙巳，衍集僚佐謂曰：「昏主暴虐，惡踰於紂，當與卿等共除之！」是日，建牙集衆，得甲士萬餘人，馬千餘匹，船三千艘。出檀溪竹木裝艦，葺之以茅，事皆立辦。諸將爭3bed，呂僧珍出先所具者，每船付二張，爭者乃息。冬，十一月，張湯有罪自殺。宋子仙自吳郡趣錢塘。劉神茂自吳興趣富陽，前武州刺史富陽孫國恩以城降之。初，左武衞將軍武連縣公武安李君羨直玄武門，時太白屢晝見，太史占云：「女主昌。」民間又傳祕記云：「唐三世之後，女主武王代有天下。」上惡之。會與諸武臣宴宮中，行酒令，使各言小名。君羨自言名五娘，上愕然，因笑曰：「何物女子，乃爾勇健！」又以君羨官稱封邑皆有「武」字，深惡之，後出為華州刺史。有布衣員道信，自言能絕粒，曉佛法，君羨深敬信之，數相從，屏人語。御史奏君羨與妖人交通，謀不軌。壬辰，君羨坐誅，籍沒其家。上欲御樓肆赦，令狐綯曰：「御樓所費甚廣，事須有名，且赦不可數。」上不悅，曰：「遣朕於何得名！」慎由曰：「陛下未建儲宮，四海屬望。若舉此禮，雖郊祀亦可，況於御樓！」時上餌方士藥，已覺躁渴，而外人未知，疑忌方深，聞之，俛首不復言。旬日，慎由罷相。張玄靚祖母氏卒，尊庶母郭氏為太妃。郭氏以張天錫專政，與大臣張欽等謀誅之；事泄，欽等皆死。玄靚懼，以位讓天錫；天錫不受。右將軍劉肅等勸天錫自立。閏月，天錫使肅等夜帥兵入宮，弒玄靚，宣言暴卒，諡曰沖公。天錫自稱使持節、大都督、大將軍、涼州牧、西平公，時年十八。尊母劉美人曰太妃。遣司馬綸騫奉章詣建康請命，幷送御史俞歸東還。五月，旱。延羲自稱威武節度使、閩國王，更名曦，改元永隆，赦繫囚，頒賚中外。以宸衞弒閩主赴於鄰國；諡閩主曰聖神英睿文明廣武應道大弘孝皇帝，廟號康宗。遣商人間道奉表稱藩于晉；然其在國，置百官皆如天子之制。以太子太傅致仕李真為司空兼中書侍郎、同平章事。趙暉急攻鳳翔，周璨謂王景崇曰：「公曏與蒲、雍相表裏；今二鎮已平，蜀兒不足恃，不如降也。」景崇曰：「善，吾更思之。」歡求糧於相州刺史劉誕，誕不與；有車營租米，歡掠取之。進至信都，封隆之、高乾等開門納之。高敖曹時在外略地，聞之，以乾為婦人，遺以布裙。歡使世子澄以子孫禮見之，敖曹乃與俱來。春，正月，戊午朔，朝賀。雪落太宰義恭衣，有六出，義恭奏以為瑞；上悅。義恭以上猜暴，懼不自容，每卑辭遜色，曲意祗奉；由是終上之世，得免於禍。初，詳取宋王劉昶女，待之疏薄。詳旣被禁，高太妃乃知安定高妃事，大怒曰：「汝妻妾盛多如此，安用彼高麗婢，陷罪至此！」杖之百餘，被創膿潰，旬餘乃能立。又杖劉妃數十，曰：「婦人皆妬，何獨不妬！」劉妃笑而受罰，卒無所言。夏，五月，乙未晦，日有食之。三月，丙申，皇太后章氏殂。時曲陽侯根輔政，久病，數乞骸骨。長以外親居九卿位，次第當代根。侍中、騎都尉、光祿大夫王莽心害長寵，私聞其事。莽侍曲陽侯病，因言：「長見將軍久病意喜，自以當代輔政，至對及冠議語署置；」具言其罪過。根怒曰：「卽如是，何不白也！」莽曰：「未知將軍意，故未敢言！」根曰：「趣白東宮！」莽求見太后，具言長驕佚，欲代曲陽侯；私與長定貴人姊通，受取其衣物。太后亦怒曰：「兒至如此！往，白之帝！」莽白上；上以太后故，免長官，勿治罪，遣就國。渾瑊帥諸軍出斜谷，崔漢衡勸吐蕃出兵助之，尚結贊曰：「邠軍不出，將襲我後。」韓遊瓌聞之，遣其將曹子達將兵三千往會瑊軍，吐蕃遣其將論莽羅依將兵二萬從之。李楚琳遣其將石鍠將卒七百從瑊拔武功，庚戌，朱泚遣其將韓旻攻武功，鍠以其衆迎降。瑊戰不利，收兵登西原。會曹子達以吐蕃至，擊旻，大破之於武亭川，斬首萬餘級，旻僅以身免。瑊遂引兵屯奉天，與李晟東西相應，以逼長安。辛卯，夏綏節度使韓全義入朝。全義敗於溵水而還，不朝覲而去，上在藩邸，聞其事而惡之；全義懼，乃請入朝。冬，十月，戊寅，李德裕奏南詔寇巂州，陷三縣。右扶風尹翁歸卒，家無餘財。秋，八月，詔曰：「翁歸廉平鄉正，治民異等。其賜翁歸子黃金百斤，以奉祭祀。」太廟殿陷，九月，改營太廟，作者六萬人。秦王堅以諫方大夫裴元略為巴西、樟潼二郡太守，使密具舟師。於是魏南鄙大水，民多餓死。尚書令劉絜言於魏主曰：「自頃邊寇內侵，戎車屢駕；天贊聖明，所在克殄；方難旣平，皆蒙優錫。而郡國之民，雖不征討，服勤農桑，以供軍國，實經世之大本，府庫之所資。今自山以東，徧遭水害，應加哀矜，以弘覆育。」魏主從之，復境內一歲租賦。上之初卽位也，兩河略定，蕭俛、段文昌以為「天下已太平，漸宜消兵，請密詔天下，軍鎮有兵處，每歲百人之中限八人逃、死。」上方荒宴，不以國事為意，遂可其奏。軍士落籍者衆，皆聚山澤為盜。及朱克融、王庭湊作亂，一呼而亡卒皆集。詔徵諸道兵討之，諸道兵旣少，皆臨時召募，烏合之衆；又，諸節度旣有監軍，其領偏師者亦置中使監陳，主將不得專號令，戰小勝則飛驛奏捷，自以為功，不勝則迫脅主將，以罪歸之；悉擇軍中驍勇以自衞，遣羸懦者就戰，故每戰多敗。又凡用兵，舉動皆自禁中授以方略，朝令夕改，不知所從；不度可否，惟督令速戰。中使道路如織，驛馬不足，掠行人馬以繼之，人不敢由驛路行。故雖以諸道十五萬之衆，裴度元臣宿望，烏重胤、李光顏皆當時名將，討幽、鎮萬餘之衆，屯守踰年，竟無成功，財竭力盡。春，正月，乙卯朔，大赦。初，蘇定方卽平百濟，留郎將劉仁願鎮守百濟府城，又以左衞中郎將王文度為熊津都督，撫其餘衆。文度濟海而卒，百濟僧道琛、故將福信聚衆據周留城，迎故王子豐於倭國而立之，引兵圍仁願於府城。詔起劉仁軌檢校帶方州刺史，將王文度之衆，便道發新羅兵以救仁願。仁軌喜曰：「天將富貴此翁矣！」於州司請唐曆及廟諱以行，曰：「吾欲掃平東夷，頒大唐正朔於海表！」仁軌御軍嚴整，轉鬬而前，所向皆下。百濟立兩柵於熊津江口，仁軌與新羅兵合擊，破之，殺溺死者萬餘人。道琛等乃釋府城之圍，退保任存城；新羅糧盡，引還。道琛自稱領軍將軍，福信自稱霜岑將軍，招集徒衆，其勢益張。仁軌衆少，與仁願合軍，休息士卒。上詔新羅出兵，新羅王春秋奉詔，遣其將金欽將兵救仁軌等，至古泗，福信邀擊，敗之。欽自葛嶺道遁還新羅，不敢復出。福信尋殺道琛，專總國兵。九月，戊子，賜驍騎將軍高道慶死。癸卯，梁師都石堡留守張舉帥千餘人來降。壬戌，以太中大夫賈詡為太尉，御史大夫華歆為相國，大理王朗為御史大夫。己巳，詔削李惟岳官爵；募所部降者，赦而賞之。盜殺楚聲王，國人立其子悼王。夏，四月，壬寅，以邠寧兵馬使韓遊瓌為邠寧節度使。癸卯，以奉天行營兵馬使戴休顏為奉天行營節度使。十二月，丙辰，齊主還鄴。己亥，帝至大梁。魏主南巡恆嶽，丙辰，至鄴。魏僕射元纂以行臺鎮恆州。鮮于阿胡擁朔州流民寇恆州，戊申，陷平城，纂奔冀州。十一月，甲辰，周達奚儒破楊永安，沙州平。丁卯，吐蕃遣其臣論普熱來告達磨贊普之喪，命將作少監李璟為弔祭使。齊青州上言河水清，齊主遣使祭之，改元河清。二月，戊寅，有司奏立長秋宮。詔曰：「皇妣宅兆未卜，何忍言後宮之選乎！」壬午，三公奏改葬皇妣王夫人，追上尊號曰靈懷皇后。辛讜以浙西之軍至楚州，敕使張存誠以舟助之。徐賊水陸布兵，鎖斷淮流，浙西軍憚其強，不敢進，讜曰：「我請為前鋒，勝則繼之，敗則汝走。」猶不可；讜乃募選軍中敢死士數十人，牒補職名，先以米舟三艘、鹽舟一艘乘風逆流直進，賊夾攻之，矢著舟板如急雨，及鎖，讜帥衆死戰，斧斷其鎖，乃得過。城上人喧呼動地，杜慆及將佐皆泣迎之。乙酉，城上望見舟師張帆自東來，識其旗浙西軍也；去城十餘里，賊列火船拒之，帆止不進。慆令讜帥死士出迎之，乘戰艦衝賊陳而過，見張存誠帥米舟九艘，曰：「將士在道前卻，存誠屢欲自殺，僅得至此，今又不進。」讜揚言：「賊不多，甚易與耳！」帥衆揚旗鼓譟而前，賊見其勢猛銳，避之，遂得入城。九月，辛酉，以太子太師盧鈞同平章事，充山南西道節度使。閩張漢真至福州，攻其東關。黃仁諷聞其家夷滅，開門力戰，大破閩兵，執漢真，入城，斬之。上以襄、鄧扼淮西衝要，癸亥，以荊南節度使曹王皋為山南東道節度使，以襄、鄧、復、郢、安、隨、唐七州隸之。制天下武氏咸蠲課役。太子旣留，莫知所適。廣平王俶曰：「日漸晏，此不可駐，衆欲何之？」皆莫對。建寧王倓曰：「殿下昔嘗為朔方節度大使，將吏歲時致啟，倓略識其姓名。今河西、隴右之衆皆敗降賊，父兄子弟多在賊中，或生異圖。朔方道近，士馬全盛，裴冕衣冠名族，必無貳心。賊入長安方虜掠，未暇徇地，乘此速往就之，徐圖大舉，此上策也。」衆皆曰：「善！」至渭濱，遇潼關敗卒，誤與之戰，死傷甚衆。已，乃收餘卒，擇渭水淺處，乘馬涉渡；無馬者涕泣而返。太子自奉天北上，比至新平，通夜馳三百里，士卒、器械失亡過半，所存之衆不過數百。新平太守薛羽棄郡走，太子斬之。是日，至安定，太守徐瑴亦走，又斬之。魏步騎號二十萬，豫州刺史垣崇祖集文武議之，欲治外城，堰肥水以自固。皆曰：「昔佛貍入寇，南平王士卒完盛，數倍於今，猶以郭大難守，退保內城。且自有肥水，未嘗堰也，恐勞而無益。」崇祖曰：「若棄外城，虜必據之，外脩樓櫓，內築長圍，則坐成擒矣。守郭築堰，是吾不諫之策也。」乃於城西北堰肥水，堰北築小城，周為深塹，使數千人守之，曰：「虜見城小，以為一舉可取，必悉力攻之，以謀破堰；吾縱水衝之，皆為流尸矣。」魏人果蟻附攻小城，崇祖著白紗帽，肩輿上城，晡時，決堰下水；魏攻城之衆漂墜塹中，人馬溺死以千數。魏師退走。夏，四月，甲辰，詔司隸校尉、部刺史歲上墨綬長吏視事三歲已上、治狀尤異者各一人與計偕上，及尤不治者亦以聞。戊戌，世子建成等還長安。臣光曰：夫民生有欲，無主則亂。是故聖人制禮以治之。自天子、諸侯至於卿、大夫、士、庶人，尊卑有分，大小有倫，若綱條之相維，臂指之相使，是以民服事其上，而下無覬覦。其在周易，「上天、下澤，履。」象曰：「君子以辨上下，定民志。」此之謂也。凡人君所以能有其臣民者，以八柄存乎己也。苟或捨之，則彼此之勢均，何以使其下哉！丙寅，吳主命江夏王璘奉璽綬于齊。冬，十月，甲申，齊王誥卽皇帝位于金陵，大赦，改元昇元，國號唐。追尊太祖武王曰武皇帝。乙酉，遣右丞相玠奉冊詣吳主，稱受禪老臣誥謹拜稽首上皇帝尊號曰高尚思玄弘古讓皇，宮室、乘輿、服御皆如故，宗廟、正朔、徽章、服色悉從吳制。丁亥，立徐知證為江王，徐知諤為饒王。以吳太子璉領平盧節度使、兼中書令，封弘農公。五月，上幸安國寺，贈僧重謙、僧澈沈檀講座二，各高二丈。設萬人齋。春，正月，乙酉，敕復補國子學生。大食請獻師子。姚璹上疏，以為：「師子專食肉，遠道傳致，肉旣難得，極為勞費。陛下鷹犬不蓄，漁獵悉停，豈容菲薄於身而厚給於獸！」乃卻之。詔改梁州為興元府。五月，辛丑，上以太廟兩室破漏，踰月不葺，罰將作監、度支判官、宗正卿俸；亟命中使帥工徒，輟禁中營繕之材以葺之。左補闕韋溫諫，以為：「國家置百官，各有所司，苟為墮曠，宜黜其人，更擇能者代之。今曠官者止於罰俸，而憂軫所切卽委內臣，是以宗廟為陛下所私而百官皆為虛設也。」上善其言，卽追止中使，命有司葺之。丁卯，右補闕內供奉張潛上疏，以為：「藩府代移之際，皆奏倉庫蓄積之數，以羨餘多為課績，朝廷亦因而甄獎。竊惟藩府財賦，所出有常，苟非賦斂過差，及停廢將士，減削衣糧，則羨餘何從而致！比來南方諸鎮數有不寧，皆此故也。一朝有變，所蓄之財悉遭剽掠；又發兵致討，費用百倍，然則朝廷竟有何利！乞自今藩府長吏，不增賦斂，不減糧賜，獨節遊宴，省浮費，能致羨餘者，然後賞之。」上嘉納之。三月，辛未，以王伾為翰林學士。莽策命羣司各以其職，如典誥之文。置大司馬司允、大司徒司直、大司空司若，位皆孤卿。更名大司農曰羲和，後更為納言；大理曰作士；太常曰秩宗；大鴻臚曰典樂；少府曰共工；水衡都尉曰予虞：與三公司卿分屬三公。置二十七大夫，八十一元士，分主中都官諸職。又更光祿勳等名為六監，皆上卿。改郡太守曰大尹，都尉曰大尉，縣令、長曰宰；長樂宮曰常樂室，長安曰常安。其餘百官、宮室、郡縣盡易其名，不可勝紀。嚴安上書曰：「今天下人民，用財侈靡，車馬、衣裘、宮室，皆競修飾，調五聲使有節族，雜五色使有文章，重五味方丈於前，以觀欲天下。彼民之情，見美則願之，是敎民以侈也；侈而無節，則不可贍，民離本而徼末矣。末不可徒得，故搢紳者不憚為詐，帶劍者夸殺人以矯奪，而世不知愧，是以犯法者衆。臣願為民制度以防其淫，使貧富不相燿以和其心；心志定，則盜賊消，刑罰少，陰陽和，萬物蕃也。昔秦王意廣心逸，欲威海外，使蒙恬將兵以北攻胡，又使尉屠睢將樓船之士以攻越。當是時，秦禍北構於胡，南挂於越，宿兵於無用之地，進而不得退。行十餘年，丁男被甲，丁女轉輸，苦不聊生，自經於道樹，死者相望。及秦皇帝崩，天下大畔，滅世絕祀，窮兵之禍也。故周失之弱，秦失之強，不變之患也。今徇西夷，朝夜郎，降羌、僰，略薉州，建城邑，深入匈奴，燔其龍城，議者美之；此人臣之利，非天下之長策也。」六月，丙戌，平原哀王得薨，無子。吳越王弘俶徙廢王弘倧居東府，為築宮室，治園圃，娛悅之，歲時供饋甚厚。荀悅論曰：世有三遊，德之賊也：一曰遊俠，二曰遊說，三曰遊行。立氣勢，作威福，結私交以立強於世者，謂之遊俠；飾辯辭，設詐謀，馳逐於天下以要時勢者，謂之遊說；色取仁以合時好，連黨類，立虛譽以為權利者，謂之遊行。此三者，亂之所由生也；傷道害德，敗法惑世，先王之所慎也。國有四民，各修其業；不由四民之業者，謂之姦民。姦民不生，王道乃成。河東兵馬使王無縱、張奉璋等恃功驕蹇，以王縉書生，易之，多違約束。縉受詔發兵詣鹽州防秋，遣無縱、奉璋將步騎三千赴之。奉璋逗留不進，無縱托他事擅入太原城；縉悉擒斬之，幷其黨七人，諸將悍戾者殆盡，軍府始安。冬，十一月，己丑，地震，雨水。衆推在禮為魏博留後，具奏其狀。北京留守張憲家在鄴都，在禮厚撫之，遣使以書誘憲，憲不發封，斬其使以聞。壬辰，以保義節度使李從璋為護國節度使；甲午，遣步軍指揮使藥彥稠將兵趣河中。劉牢之自山陰引兵邀擊恩，未至而恩已過，乃使劉裕自海鹽入援。裕兵不滿千人，倍道兼行，與恩俱至丹徒。裕衆旣少，加以涉遠疲勞，而丹徒守軍莫有鬬志。恩帥衆鼓譟，登蒜山，居民皆荷擔而立。裕帥所領奔擊，大破之，投崖赴水者甚衆，恩狼狽僅得還船。然恩猶恃其衆，尋復整兵徑向京師。後將軍元顯帥兵拒戰，頻不利。會稽王道子無他謀略，唯日禱蔣侯廟。恩來漸近，百姓恟懼。譙王尚之帥精銳馳至，徑屯積弩堂。恩樓船高大，泝風不得疾行，數日乃至白石。恩本以諸軍分散，欲掩不備；旣而知尚之在建康，復聞劉牢之已還，至新洲，不敢進而去，浮海北走郁洲。恩別將攻陷廣陵，殺三千人。寧朔將軍高雅之擊恩於郁洲，為恩所執。帝之南征也，契丹乘虛入寇。壬申，帝至大梁，命張永德將兵備禦北邊。冬，十月，己卯，上幸驪山溫泉；己丑，還宮。己卯，進晉公爵為王，增封十郡。王祥、何曾、荀顗共詣晉王，顗謂祥曰：「相王尊重，何侯與一朝之臣皆已盡敬，今日便當相率而拜，無所疑也。」祥曰：「相國雖尊，要是魏之宰相，吾等魏之三公；王、公相去一階而已，安有天子三公可輒拜人者！損魏朝之望，虧晉王之德，君子愛人以禮，我不為也。」及入，顗遂拜，而祥獨長揖。王謂祥曰：「今日然後知君見顧之重也！」壬午，以王延政為建州刺史。乂等攻戰日逼，敦又送所得臺中人書疏，令乂射以示氶。城中知朝廷不守，莫不悵惋。相持且百日，劉翼戰死，士卒死傷相枕。癸巳，乂拔長沙，氶等皆被執。乂將殺虞悝，子弟對之號泣。悝曰：「人生會當有死，今闔門為忠義之鬼，亦復何恨！」九月，丁巳，東魏以開府儀同三司襄城王旭為司空。宇文融旣得罪，國用不足，上復思之，謂裴光庭等曰：「卿等皆言融之惡，朕旣黜之矣，今國用不足，將若之何！卿等何以佐朕？」光庭等懼不能對。會有飛狀告融贓賄事，又貶平樂尉。至嶺外歲餘，司農少卿蔣岑奏融在汴州隱沒官錢鉅萬計，制窮治其事，融坐流巖州，道卒。張純與丘力居鈔略青、徐、幽、冀四州；詔騎都尉公孫瓚討之。瓚與戰於屬國石門，純等大敗，棄妻子，踰塞走；悉得所略男女。瓚深入無繼，反為丘力居等所圍於遼西管子城，二百餘日，糧盡衆潰，士卒死者什五六。幽州刺史上庸公懿以令支降魏，魏以懿為平州牧、昌黎王。懿，評之孫也。魏主還宮。司門員外郎韋元方給給使過所稽緩，給使奏之；上怒，出元方為華陰令。魏徵諫曰：「帝王震怒，不可妄發。前為給使，遂夜出敕書，事如軍機，誰不驚駭！況宦者之徒，古來難養，輕為言語，易生患害，獨行遠使，深非事宜，漸不可長，所宜深慎。」上納其言。初，孝文時，吳太子入見，得侍皇太子飲、博。吳太子博爭道，不恭；皇太子引博局提吳太子，殺之。遣其喪歸葬，至吳，吳王慍曰：「天下同宗，死長安卽葬長安，何必來葬為！」復遣喪之長安葬。吳王由此稍失藩臣之禮，稱疾不朝。京師知其以子故，繫治、驗問吳使者；吳王恐，始有反謀。後使人為秋請，文帝復問之，使者對曰：「王實不病；漢繫治使者數輩，吳王恐，以故遂稱病。夫『察見淵中魚不祥』；唯上棄前過，與之更始。」於是文帝乃赦吳使者，歸之，而賜吳王几杖，老，不朝。吳得釋其罪，謀亦益解。然其居國，以銅、鹽故，百姓無賦；卒踐更，輒予平賈；歲時存問茂材，賞賜閭里；他郡國吏欲來捕亡人者，公共禁弗予。如此者四十餘年。己卯，赦天下，改元。後數日，素入侍宴，微稱「晉王孝悌恭儉，有類至尊」。用此揣后意。后泣曰：「公言是也！吾兒大孝愛，每聞至尊及我遣內使到，必迎於境首；言及違離，未嘗不泣。又其新婦亦大可憐，我使婢去，常與之同寢共食。豈若睍地伐與阿雲對坐，終日酣宴，昵近小人，疑阻骨肉！我所以益憐阿21849者，常恐其潛殺之。」素旣知后意，因盛言太子不才。后遂遺素金，使贊上廢立。傉檀燕羣臣於宣德堂，仰視歎曰：「古人有言：『作者不居，居者不作，』信矣。」武威孟禕曰：「昔張文王始為此堂，於今百年，十有二主矣，惟履信思順者可以久處。」傉檀善之。車駕自東都幸許、汝；十二月，癸酉，校獵於葉縣；丙戌，還東都。乙巳，以刑部尚書裴敦復充嶺南五府經略等使。五月，壬申，敦復坐逗留不之官，貶淄川太守，以光祿少卿彭果代之。上嘉敦復平海賊之功，故李林甫陷之。夏，大旱。三月，庚辰，上幸九成宮。丁酉，上幸驪山溫泉。王仙芝及其黨尚君長攻陷濮州、曹州，衆至數萬；天平節度使薛崇出兵擊之，為仙芝所敗。王庭湊為同捷求節鉞不獲，乃助之為亂，出兵境上以撓魏師；又遣使厚賂沙陀酋長朱邪執宜，欲與之連兵，執宜拒不受。綠林賊遇疾疫，死者且半，乃各分散引去。王常、成丹西入南郡，號「下江兵」；王鳳、王匡、馬武及其支黨朱鮪、張卬等北入南陽，號「新市兵」；皆自稱將軍。莽遣司命大將軍孫仁部豫州，納言大將軍嚴尤、秩宗大將軍陳茂擊荊州，各從吏士百餘人，乘傳到部募士。尤謂茂曰：「遣將不與兵符，必先請而後動，是猶紲韓盧而責之獲也。」王建賦斂重，人莫敢言。馮涓因建生日獻頌，先美功德，後言生民之苦。建愧謝曰：「如君忠諫，功業何憂！」賜之金帛。自是賦斂稍損。元不禮於薛安都，安都悔降，復謀叛魏；元和之，不果發。安都重賂元等，委罪於女壻裴祖隆而殺之。元使李珠與安都守彭城，自將兵擊張永，絕其糧道，又破王穆之於武原。穆之帥餘衆就永，元進攻之。食其又說王曰：「方今燕、趙已定，唯齊未下。諸田宗強，負海、岱，阻河、濟，南近於楚，人多變詐；足下雖遣數萬師，未可以歲月破也。臣請得奉明詔說齊王，使為漢而稱東藩。」上曰：「善！」秋，七月，辛亥，魏主如火山。甲寅，詔以兵部尚書李靖為右僕射。靖性沈厚，每與時宰參議，恂恂如不能言。以義昌節度使李彥佐為天平節度使，以劉約為義昌節度使。上欲用侍中、吏部尚書毛喜為僕射，申惡喜強直，言於上曰：「喜，臣之妻兄，高宗時稱陛下有酒德，請逐去宮臣，陛下寧忘之邪？」上乃止。吳人聞諸葛亮卒，恐魏承衰取蜀，增巴丘守兵萬人，一欲以為救援，二欲以事分割。漢人聞之，亦增永安之守以防非常。漢主使右中郎將宗預使吳，吳主問曰：「東之與西，譬猶一家，而聞西更增白帝之守，何也？」對曰：「臣以為東益巴丘之戍，西增白帝之守，皆事勢宜然，俱不足以相問也。」吳主大笑，嘉其抗盡。禮之亞於鄧芝。夏，上悉召前所舉直言之士，詣白虎殿對策。是時上委政王鳳，議者多歸咎焉。谷永知鳳方見柄用，陰欲自託，乃曰：「方今四夷賓服，皆為臣妾，北無葷粥、冒頓之患，南無趙佗、呂嘉之難，三垂晏然，靡有兵革之警。諸侯大者乃食數縣，漢吏制其權柄，不得有為，無吳、楚、燕、梁之勢。百官盤互，親疏相錯，骨肉大臣有申伯之忠，洞洞屬屬，小心畏忌，無重合、安陽、博陸之亂。三者無毛髮之辜，竊恐陛下舍昭昭之白過，忽天地之明戒，聽暗昧之瞽說，歸咎乎無辜，倚異乎政事，重失天心，不可之大者也。陛下誠深察愚臣之言，抗湛溺之意，解偏駁之愛，奮乾剛之威，平天覆之施，使列妾得人人更進，益納宜子婦人，毋擇好醜，毋避嘗字，毋論年齒。推法言之，陛下得繼嗣於微賤之間，乃反為福；得繼嗣而已，母非有賤也。後宮女史、使令有直意者，廣求於微賤之間，以遇天所開右，慰釋皇太后之憂慍，解謝上帝之譴怒，則繼嗣蕃滋，災異訖息！」杜欽亦倣此意。上皆以其書示後宮，擢永為光祿大夫。及澄當國，倨慢頓甚，使中書黃門郎崔季舒察帝動靜，小大皆令季舒知之。澄與季舒書曰：「癡人比復何似？癡勢小差未？宜用心檢校。」帝嘗獵于鄴東，馳逐如飛，監衞都督烏那羅受工伐從後呼曰：「天子勿走馬，大將軍嗔！」澄嘗侍飲酒，舉大觴屬帝曰：「臣澄勸陛下酒。」帝不勝忿，曰：「自古無不亡之國，朕亦何用此生為！」澄怒曰：「朕，朕，狗脚朕！」使崔季舒毆帝三拳，奮衣而出。明日，澄使季舒入勞帝，帝亦謝焉，賜季舒絹百匹。九月，癸巳，上幸同泰寺，設四部無遮大會。上釋御服，持法衣，行清淨大捨，以便省為房，素牀瓦器，乘小車，私人執役。甲子，升講堂法座，為四部大衆開涅槃經題。癸卯，羣臣以錢一億萬祈白三寶，奉贖皇帝菩薩，僧衆默許。乙巳，百辟詣寺東門，奉表請還臨宸極，三請，乃許。上三答書，前後並稱「頓首」。李匡威出兵侵雲、代，壬寅，李克用始引兵還。三月，丁酉，彗星出於婁，長三尺。己亥，司天監奏：「按星經，是名含譽，瑞星也。」上大喜。「請宣示中外，編諸史策。」從之。楊行密圍廣陵且半年，秦彥、畢師鐸大小數十戰，多不利；城中無食，米斗直錢五十緡，草根木實皆盡，以堇泥為餅食之，餓死者太半。宣軍掠人詣肆賣之，驅縛屠割如羊豕，訖無一聲，積骸流血，滿於坊市。彥、師鐸無如之何，嚬蹙而已。外圍益急，彥、師鐸憂懣，殆無生意，相對抱膝，終日悄然。行密亦以城久不下，欲引還。己巳夜，大風雨，呂用之部將張審威帥麾下士三百，晨，伏於西壕，俟守者易代，潛登城，啟關納其衆，守者皆不鬬而潰。先是，彥、師鐸信重尼奉仙，雖戰陳日時，賞罰輕重，皆取決焉。至是復咨於奉仙曰：「何以取濟？」奉仙曰：「走為上策！」乃自開化門出奔東塘。行密帥諸軍合萬五千人入城，以梁纘不盡節於高氏，為秦、畢用，斬於戟門之外；韓問聞之，赴井死。以高駢從孫愈攝副使，使改殯駢及其族。城中遺民纔數百家，飢羸非復人狀，行密輦西寨米以賑之。行密自稱淮南留後。宣武節度使符習，自恃宿將，論議多抗安重誨，重誨求其過失，奏之，丁酉，詔習以太子太師致仕。使樂羊伐中山，克之；以封其子擊。文侯問於羣臣曰：「我何如主？」皆曰：「仁君。」任座曰：「君得中山，不以封君之弟而以封君之子，何謂仁君！」文侯怒，任座趨出。次問翟璜，對曰：「仁君。」文侯曰：「何以知之？」對曰：「臣聞君仁則臣直。嚮者任座之言直，臣是以知之。」文侯悅，使翟璜召任座而反之，親下堂迎之，以為上客。燕主寶之敗也，中書令、民部尚書封懿降於魏。珪以懿為給事黃門侍郎、都坐大官。珪問懿以燕氏舊事，懿應對疏慢，亦坐廢於家。黑雲都指揮使呂師周與副指揮使綦章將兵屯上高，師周與湖南戰，屢有功，渥忌之。師周懼，謀於綦章曰：「馬公寬厚，吾欲逃死焉，可乎？」章曰：「茲事君自圖之，吾舌可斷，不敢泄！」師周遂奔湖南，章縱其孥使逸去。師周，揚州人也。秋，七月，丙寅，邵州賊帥王國良降。國良本湖南牙將，觀察使辛京杲使戍武岡，以扞西原蠻。京杲貪暴，國良家富，京杲以死罪加之；國良懼，據縣叛，與西原蠻合，聚衆千人，侵掠州縣，瀕湖千里，咸被其害。詔荊、黔、洪、桂諸道合兵討之，連年不能克。及曹王皋為湖南觀察使，曰：「驅疲甿，誅反仄，非策之得者也。」乃遺國良書，言：「將軍非敢為逆，欲救死耳。我與將軍俱為辛京杲所構，我已蒙聖朝湔洗，何心復加兵刃於將軍乎！將軍遇我，不速降，後悔無及。」國良且喜且懼，遣使乞降，猶疑未決。皋乃假為使者，從一騎，越五百里，抵國良壁，鞭其門，大呼曰：「我曹王也，來受降！」舉軍大驚。國良趨出，迎拜請罪。皋執其手，約為兄弟，盡焚攻守之具，散其衆，使還農。詔赦國良罪，賜名惟新。二月，甲戌，以橫海節度使李紹斌為盧龍節度使。冬，十月，甲辰，冊太子，更名曰豫。自中興以來，羣下無復賜物，至是，始有新鑄大錢，百官、六軍霑賚有差。慕容凝言於興曰：「燕王得其母妻，不可復臣，宜先使送伎。」興乃謂範曰：「朕歸燕王家屬必矣；然今天時尚熱，當俟秋涼。」八月，秦使員外散騎常侍韋宗聘於燕。超與羣臣議見宗之禮，張華曰：「陛下前旣奉表，今宜北面受詔。」封逞曰：「大燕七聖重光，柰何一旦為豎子屈節！」超曰：「吾為太后屈，願諸君勿復言！」遂北面受詔。是歲，乞伏司繁卒，子國仁立。帝自曉占候卜相，好為吳語；常夜置酒，仰視天文，謂蕭后曰：「外間大有人圖儂，然儂不失為長城公，卿不失為沈后，且共樂飲耳！」因引滿沈醉。又嘗引鏡自照，顧謂蕭后曰：「好頭頸，誰當斫之？」后驚問故，帝笑曰：「貴賤苦樂，更迭為之，亦復何傷！」十二月，丁丑，以高保融為荊南節度使、同平章事。是歲，于窴王放前殺拘彌王興，自立其子為拘彌王，而遣使者貢獻，敦煌太守徐由上求討之。帝赦于窴罪，令歸拘彌國；放前不肯。先是契丹主至相州，卽遣兵趣河陽捕景延廣。延廣蒼猝無所逃伏，往見契丹主於封丘。契丹主詰之曰：「致兩主失歡，皆汝所為也。十萬橫磨劍安在！」召喬榮，使相辯證，事凡十條。延廣初不服，榮以紙所記語示之，乃服。每服一事，輒授一籌。至八籌，延廣但以面伏地請死，乃鎖之。冬，十月，王承宗薨，其下祕不發喪，子知感、知信皆在朝，諸將欲取帥於屬內諸州。參謀崔燧以承宗祖母涼國夫人命，告諭諸將及親兵，立承宗之弟觀察支使承元。侯景還建康。魏張袞聞燕軍將至，言於魏王珪曰：「燕狃於滑臺、長子之捷，竭國之資力以來，有輕我之心，宜羸形以驕之，乃可克也。」珪從之，悉徙部落畜產，西渡河千餘里以避之。燕軍至五原，降魏別部三萬餘家，收穄田百餘萬斛，置黑城，進軍臨河，造船為濟具。珪遣右司馬許謙乞師於秦。史思明審知官軍潰去，自沙河收整士衆，還屯鄴城南。安慶緒收子儀營中糧，得六七萬石，與孫孝哲、崔乾祐謀閉門更拒思明。諸將曰：「今日豈可復背史王乎！」思明不與慶緒相聞，又不南追官軍，但日於軍中饗士。張通儒、高尚等言於慶緒曰：「史王遠來，臣等皆應迎謝。」慶緒曰：「任公蹔往。」思明見之涕泣，厚禮而歸之。經三日，慶緒不至。思明密召安太清令誘之，慶緒窘蹙，不知所為，乃遣太清上表稱臣於思明，請待解甲入城，奉上璽綬。思明省表，曰：「何至如此！」因出表徧示將士，咸稱萬歲。乃手疏唁慶緒而不稱臣，且曰：「願為兄弟之國，更作藩籬之援。鼎足而立，猶或庶幾；北面之禮，固不敢受。」并封表還之。慶緒大悅，因請歃血同盟，思明許之。慶緒以三百騎詣思明營，思明令軍士擐甲執兵以待之，引慶緒及諸弟入至庭下。慶緒再拜稽首曰：「臣不克荷負，棄失兩都，久陷重圍，不意大王以太上皇之故，遠垂救援，使臣應死復生，摩頂至踵，無以報德。」思明忽震怒曰：「棄失兩都，亦何足言。爾為人子，殺父奪其位，天地所不容。吾為太上皇討賊，豈受爾佞媚乎！」卽命左右牽出，幷其四弟及高尚、孫孝哲、崔乾祐皆殺之；張通儒、李庭望等悉授以官。思明勒兵入鄴城，收其士馬，以府庫賞將士，慶緒先所有州、縣及兵皆歸於思明。遣安太清將兵五千取懷州，因留鎮之。思明欲遂西略，慮根本未固，乃留其子朝義守相州，引兵還范陽。初，梁主遣段凝監大軍於河上，敬翔、李振屢請罷之，梁主曰：「凝未有過。」振曰：「俟其有過，則社稷危矣。」至是，凝厚賂趙、張求為招討使，翔、振力爭以為不可；趙、張主之，竟代王彥章為北面招討使，於是宿將憤怒，士卒亦不服。天下兵馬副元帥張宗奭言於梁主曰：「臣為副元帥，雖衰朽，猶足為陛下扞禦北方。段凝晚進，功名未能服人，衆議詾詾，恐貽國家深憂。」敬翔曰：「將帥繫國安危，今國勢已爾，陛下豈可尚不留意邪！」梁主皆不聽。魏平北將軍尉眷攻夏主於上邽，夏主退屯平涼。奚斤進軍安定，與丘堆、娥清軍合。斤馬多疫死，士卒乏糧，乃深壘自固。遣丘堆督租於民間，士卒暴掠，不設儆備，夏主襲之，堆兵敗，以數百騎還城。夏主乘勝，日來城下鈔掠，不得芻牧，諸將患之，監軍侍御史安頡曰：「受詔滅賊，今更為賊所困，退守窮城；若不為賊殺，當坐法誅，進退皆無生理。而諸王公晏然曾不為計乎？」斤曰：「今軍士無馬，以步擊騎，必無勝理，當須京師救騎至合擊之。」頡曰：「今猛寇遊逸於外，吾兵疲食盡，不一決戰，則死在旦夕，救騎何可待乎！等於就死，死戰，不亦可乎！」斤又以馬少為辭。頡曰：「今斂諸將所乘馬，可得二百匹，頡請募敢死之士出擊之，就不能破敵，亦可以折其銳。且赫連昌狷而無謀，好勇而輕，每自出挑戰，衆皆識之。若伏兵掩擊，昌可擒也。」斤猶難之。頡乃陰與尉眷等謀，選騎待之。旣而夏主來攻城，頡出應之。夏主自出陳前搏戰，軍士識其貌，爭赴之。會天大風揚塵，晝昏，夏主敗走；頡追之，夏主馬蹶而墜，遂擒之。頡，同之子也。是歲，郡國十八地震，四十一大水，二十八大風，雨雹。吐蕃寇鹽州。春，正月，漢呼延后卒，諡曰武元。魏人徙定州丁零三千家於平城。艾縣賊攻長沙郡縣，殺益陽令，衆至萬餘人；謁者馬睦督荊州刺史劉度擊之，軍敗，睦、度奔走。零陵蠻亦反。冬，十月，武陵蠻反，寇江陵，南郡太守李肅奔走，主簿胡爽扣馬首諫曰：「蠻夷見郡無儆備，故敢乘間而進。明府為國大臣，連城千里，舉旗鳴鼓，應聲十萬，柰何委符守之重，而為逋逃之人乎！」肅拔刃向爽曰：「掾促去！太守今急，何暇此計！」爽抱馬固諫，肅遂殺爽而走。帝聞之，徵肅，棄市；度、睦減死一等；復爽門閭，拜家一人為郎。戶婢團兒為太后所寵信，有憾於皇嗣，乃譖皇嗣妃劉氏、德妃竇氏為厭呪。癸巳，妃與德妃朝太后於嘉豫殿，旣退，同時殺之，瘞於宮中，莫知所在。德妃，抗之曾孫也。皇嗣畏忤旨，不敢言，居太后前，容止自如。團兒復欲害皇嗣，有言其情於太后者，太后乃殺團兒。夫禮非威儀之謂也，然無威儀則禮不可得而行矣。樂非聲音之謂也，然無聲音則樂不可得而見矣。譬諸山，取其一土一石而謂之山則不可，然土石皆去，山於何在哉！故曰：「無本不立，無文不行。」柰何以齊、陳之音不驗於今世，而謂樂無益於治亂，何異睹拳石而輕泰山乎！必若所言，則是五帝、三五之作樂皆妄也。「君子於其所不知，蓋闕如也。」惜哉！癸亥，秦王世民至長安，斬薛仁果於市，賜常達帛三百段。贈劉感平原郡公，諡忠壯。撲殺仵士政於殿庭。以張貴尤淫暴，腰斬之。上享勞將士，因謂羣臣曰：「諸公共相翊戴以成帝業，若天下承平，可共保富貴。使王世充得志，公等豈有種乎！如薛仁果君臣，豈可不以為前鑑也！」己巳，以劉文靜為戶部尚書，領陝東道行臺左僕射，復殷開山爵位。十二月，戊戌，齊徙上黨王紹仁為漁陽王，廣陽王紹義為范陽王，長樂王紹廣為隴西王。太后自臨朝以來，水旱十載，四夷外侵，盜賊內起，每聞民饑，或達旦不寐，躬自減徹以救災戹，故天下復平，歲還豐穰。秋，七月，壬戌，濟景公樊子蓋卒。十一月，己卯，以宗女為華容公主，嫁高昌。大司農魏相為御史大夫。時城中尚有控鶴軍數千，朱珪請帥之出戰；梁主不從，命開封尹王瓚驅市人乘城為備。九月，東魏濮陽武公婁昭卒。丁酉，魏主遣使者拜吐谷渾王慕利延為鎮西大將軍、儀同三司，改封西平王。壬辰，敬業陷潤州，執刺史李思文，以李宗臣代之。思文，敬業之叔父也，知敬業之謀，先遣使間道上變，為敬業所攻，拒守久之，力屈而陷。思溫請斬以徇，敬業不許，謂思文曰：「叔黨於武氏，宜改姓武。」潤州司馬劉延嗣不降，敬業將斬之，思溫救之，得免，與思文皆囚於獄中。劉延嗣，審禮從父弟也。曲阿令河間尹元貞引兵救潤州，戰敗，為敬業所擒，臨以白刃，不屈而死。術使孫堅擊劉表，表遣其將黃祖逆戰於樊、鄧之間，堅擊破之，遂圍襄陽。表夜遣黃祖潛出發兵，祖將兵欲還，堅逆與戰，祖敗走，竄峴山中。堅乘勝，夜追祖，祖部曲兵從竹木間暗射堅，殺之。堅所舉孝廉長沙桓階詣表請堅喪，表義而許之。堅兄子賁率其士衆就袁術，術復表賁為豫州刺史。術由是不能勝表。西域胡劉康詐稱劉曜子，聚衆於平陽，自稱晉王；夏，四月，秦左衞將軍苻飛討擒之。仲雄善琴，上以蔡邕焦尾琴借之。仲雄於御前鼓琴作懊憹歌，曰：「常歎負情儂，郎今果行許。」又曰：「君行不淨心，那得惡人題！」上愈猜愧。皝庶兄建威將軍翰、母弟征虜將軍仁，有勇略，屢立戰功，得士心；季弟昭，有才藝；皆有寵於廆。皝忌之，翰歎曰：「吾受事於先公，不敢不盡力，幸賴先公之靈，所向有功，此乃天贊吾國，非人力也。而人謂吾之所辦，以為雄才難制，吾豈可坐而待禍邪！」乃與其子出奔段氏。段遼素聞其才，冀收其用，甚愛重之。黔州大水壞城郭，觀察使竇羣發溪洞蠻以治之。督役太急，於是辰、潊二州蠻反，羣討之，不能定。戊午，貶羣開州刺史。秦王堅命公國各置三卿，幷餘官皆聽自采辟，獨為置郎中令。富商趙掇等車服僭侈，諸公競引以為卿。黃門侍郎安定程憲，請治之。堅乃下詔稱：「本欲使諸公延選英儒，乃更猥濫如是！宜令有司推檢，辟召非其人者，悉降爵為侯，自今國官皆委之銓衡。自非命士已上，不得乘車馬；去京師百里內，工商皁隸，不得服金銀、錦繡，犯者棄市。」於是平陽、平昌、九江、陳留、安樂五公皆降爵為侯。甲寅，上疾小瘳，始復視朝。是日，渾瑊、戴休顏、韓遊瓌亦克咸陽，敗賊三千餘衆，聞泚西走，分兵邀之。司空長史李弘以幷州降石勒。劉琨進退失據，不知所為，段匹磾遣信邀之，己未，琨帥衆從飛狐奔薊。匹磾見琨，甚相親重，與之結婚，約為兄弟。勒分徙陽曲、樂平民于襄國，置守宰而還。癸卯，以太子中庶子蕭衍為雍州刺史。鄜賊梁興寇略馮翊，諸縣恐懼，皆寄治郡下，議者以為當移就險阻。左馮翊鄭渾曰：「興等破散，藏竄山谷，雖有隨者，率脅從耳。今當廣開降路，宣諭威信，而保險自守，此示弱也。」乃聚吏民，治城郭，為守備，募民逐賊，得其財物婦女，十以七賞。民大悅，皆願捕賊；賊之失妻子者皆還，求降，渾責其得他婦女，然後還之。於是轉相寇盜，黨與離散。又遣吏民有恩信者分布山谷告諭之，出者相繼；乃使諸縣長吏各還本治，以安集之。興等懼，將餘衆聚鄜城，操使夏侯淵助渾討之，遂斬興，餘黨悉平。渾，泰之弟也。春，正月，趙孝公良薨。初，懷縣大姓李子春二孫殺人，懷令趙憙窮治其姦，二孫自殺，收繫子春。京師貴戚為請者數十，憙終不聽。及良病，上臨視之，問所欲言，良曰：「素與李子春厚，今犯罪，懷令趙憙欲殺之，願乞其命。」帝曰：「吏奉法律，不可枉也。更道他所欲。」良無復言。旣薨，上追思良，乃貰出子春。遷憙為平原太守。丙申，周主復如雲陽。姜維退駐鍾提。唐主遣人以蠟丸求救於契丹。壬辰，靜安軍使何繼筠獲而獻之。郭嘉說操多辟青、冀、幽、幷名士以為掾屬，使人心歸附，操從之。官渡之戰，袁紹使陳琳為檄書，數操罪惡，連及家世，極其醜詆。及袁氏敗，琳歸操，操曰：「卿昔為本初移書，但可罪狀孤身，何乃上及父祖邪！」琳謝罪，操釋之，使與陳留阮瑀俱管記室。上以南方寇盜尚多，丙午，以左武候將軍張鎮周為淮南道行軍總管，大將軍陳智略為嶺南道行軍總管，鎮撫之。先是，廢帝以邵陵王子元為湘州刺史，中兵參軍沈仲玉為道路行事，至鵲頭，聞尋陽兵起，不敢進。琬遣數百人劫迎之，令子勛建牙於桑尾，傳檄建康，稱：「孤志遵前典，黜幽陟明。」又謂上「矯害明茂，纂竊大寶，干我昭穆，寡我兄弟。藐孤同氣，猶有十三，聖靈何辜，而當乏饗。」太后又追尊其父臨泗侯呂公為宣王，兄周呂令武侯澤為悼武王，欲以王諸呂為漸。夏，四月，改贈后父韋玄貞為酆王，后四弟皆贈郡王。丙午，楚六軍副使王環敗荊南兵于石首。二月，辛巳，上祀明堂。班超欲遂平西域，上疏請兵曰：「臣竊見先帝欲開西域，故北擊匈奴，西使外國，鄯善、于窴卽時向化，今拘彌、莎車、疏勒、月氏、烏孫、康居復願歸附，欲共幷力，破滅龜茲，平通漢道。若得龜茲，則西域未服者百分之一耳。前世議者皆曰：『取三十六國，號為斷匈奴右臂。』今西域諸國，自日之所入，莫不向化，大小欣欣，貢奉不絕，唯延耆、龜茲獨未服從。臣前與官屬三十六人奉使絕域，備遭艱戹，自孤守疏勒，於今五載，胡夷情數，臣頗識之，問其城郭小大，皆言倚漢與依天等。以是效之，則葱領可通，龜茲可伐。今宜拜龜茲侍子白霸為其國王，以步騎數百送之，與諸國連兵，歲月之間，龜茲可禽。以夷狄攻夷狄，計之善者也！臣見莎車、疏勒田地肥廣，草故饒衍，不比敦煌、鄯善間也，兵可不費中國而糧食自足。且姑墨、溫宿二王，特為龜茲所置，旣非其種，更相厭苦，其勢必有降者；若二國來降，則龜茲自破。願下臣章，參考行事，誠有萬分，死復何恨！臣超區區特蒙神靈，竊冀未便僵仆，目見西域平定，陛下舉萬年之觴，薦勳祖廟，布大喜於天下。」書奏，帝知其功可成，議欲給兵。平陵徐幹上疏，願奮身佐超，帝以幹為假司馬，將弛刑及義從千人就超。九月，乙巳，朱全忠以久雨，士卒病，召諸將議引兵歸河中。親從指揮使高季昌、左開道指揮使劉知俊曰：「天下英雄，窺此舉一歲矣；今茂貞已困，柰何捨之去！」全忠患李茂貞堅壁不出，季昌請以譎計誘致之。募有能入城為諜者，騎士馬景請行，曰：「此行必死，願大王錄其妻子。」全忠惻然止之，景不可。時全忠遣朱友倫發兵於大梁，明日將至，當出兵迓之。景請因此時給駿馬雜衆騎而出，全忠從之，命諸軍皆秣馬飽士。丁未旦，偃旗幟潛伏，營中寂如無人。景與衆騎皆出，忽躍馬西去，詐為逃亡，入城告茂貞曰：「全忠舉軍遁矣，獨留傷病者近萬人守營；今夕亦去矣，請速擊之！」於是茂貞開門，悉衆攻全忠營，全忠鼓於中軍，百營俱出，縱兵擊之，又遣數百騎據其城門，鳳翔軍進退失據，自蹈藉，殺傷殆盡。茂貞自是喪氣，始議與全忠連和，奉車駕還京，不復以詔書勒全忠還鎮矣。全忠表季昌為宋州團練使。季昌，硤石人，本朱友恭之僕夫也。張貴妃名麗華，本兵家女，為龔貴嬪侍兒，上見而悅之，得幸，生太子深。貴妃髮長七尺，其光可鑑，性敏慧，有神彩，進止詳華，每瞻視眄睞，光采溢目，照映左右。善候人主顏色，引薦諸宮女；後宮咸德之，競言其善。又有厭魅之術，常置淫祀於宮中，聚女巫鼓舞。上怠於政事，百司啟奏，並因宦者蔡脫兒、李善度進請；上倚隱囊，置張貴妃於膝上，共決之。李、蔡所不能記者，貴妃並為條疏，無所遺脫。因參訪外事，人間有一言一事，貴妃必先知白之；由是益加寵異，冠絕後庭。宦官近習，內外連結，援引宗戚，縱橫不法，賣官鬻獄，貨賂公行；賞罰之命，不出于外。大臣有不從者，因而譖之。於是孔、張之權熏灼四方，大臣執政皆從風諂附。初，上以貨重物輕，改鑄四銖錢。民多翦鑿古錢，取銅盜鑄。上患之。錄尚書事江夏王義恭建議，請以大錢一當兩。右僕射何尚之議曰：「夫泉貝之興，以估貨為本，事存交易，豈假多鑄！數少則幣重，數多則物重，多少雖異，濟用不殊。況復以一當兩，徒崇虛價者邪？若今制遂行，富人之貲自倍，貧者彌增其困，懼非所以使之均壹也。」上卒從義恭議。契丹寇太原，劉知遠與白承福合兵二萬擊之。甲午，以知遠為幽州道行營招討使，杜威為副使，馬全節為都虞候。丙申，遣右武衞上將軍張彥澤等將兵拒契丹於黎陽。王珍國亦怨望，罷梁、秦二州刺史還，酒後於坐啟云：「臣近入梁山便哭。」上大驚曰：「卿若哭東昏，則已晚；若哭我，我復未死！」珍國起拜謝，竟不答，坐卽散，因此疏退。久之，除都官尚書。歐陽頠等出南康。頠屯豫章之苦竹灘，傅泰據蹠口城，余孝頃遣其弟孝勵守郡城，自出豫章據石頭。巴山太守熊曇朗誘頠共襲高州刺史黃法23c0b；又語法23c0b，約共破頠，且曰：「事捷，與我馬仗。」遂出軍，與頠俱進。至法23c0b城下，曇朗陽敗走，法23c0b乘之，頠失援而走，曇朗取其馬仗，歸于巴山。戊辰，巴陵王卒。時上欲以南海郡為巴陵國，徙王居之。沈約曰：「古今殊事，魏武所云『不可慕虛名而受實禍』。」上頷之，乃遣所親鄭伯禽詣姑孰，以生金進王。王曰：「我死不須金，醇酒足矣。」乃飲沈醉；伯禽就摺殺之。丁未，以吳郡太守王珣為尚書右僕射。前中書令何胤，棄官隱居若邪山，敬則欲劫以為尚書令。長史王弄璋等諫曰：「何令高蹈，必不從；不從，便應殺之。舉大事先殺名賢，事必不濟。」敬則乃止。胤，尚之之孫也。王仲德水軍入河，將逼滑臺。魏兗州刺史尉建畏懦，帥衆棄城，北渡河。仲德入滑臺，宣言曰：「晉本欲以布帛七萬匹假道於魏，不謂魏之守將棄城遽去。」魏主嗣聞之，遣叔孫建、公孫表自河內向枋頭，因引兵濟河，斬尉建於城下，投尸于河。呼仲德軍人，問以侵寇之狀；仲德使司馬竺和之對曰：「劉太尉使王征虜自河入洛，清掃山陵，非敢為寇於魏也。魏之守將自棄滑臺去，王征虜借空城以息兵，行當西引，於晉、魏之好無廢也；何必揚旗鳴鼓以曜威乎！」嗣使建以問太尉裕。裕遜辭謝之曰：「洛陽，晉之舊都，而羌據之；晉欲脩復山陵久矣。諸桓宗族，司馬休之、國璠兄弟，魯宗之父子，皆晉之蠹也，而羌收之以為晉患。今晉將伐之，欲假道於魏，非敢為不利也。」魏河內鎮將于栗磾有勇名，築壘於河上以備侵軼。裕以書與之，題曰「黑矟公麾下」。栗磾好操黑矟以自標，故裕以此目之。魏因拜栗磾為黑矟將軍。蕭銑之罷兵營農也，纔留宿衞數千人，聞唐兵至，文士弘敗，大懼，倉猝徵兵，皆在江、嶺之外，道塗阻遠，不能遽集，乃悉見兵出拒戰。孝恭將擊之，李靖止之曰：「彼救敗之師，策非素立，勢不能久，不若且泊南岸，緩之一日，彼必分其兵，或留拒我，或歸自守；兵分勢弱，我乘其懈而擊之，蔑不勝矣。今若急之，彼則併力死戰，楚兵剽銳，未易當也。」孝恭不從，留靖守營，自帥銳師出戰，果敗走，趣南岸。銑衆委舟收掠軍資，人皆負重，靖見其衆亂，縱兵奮擊，大破之，乘勝直抵江陵，入其外郭。又攻水城，拔之，大獲舟艦，李靖使孝恭盡散之江中。諸將皆曰：「破敵所獲，當藉其用，柰何棄以資敵？」靖曰：「蕭銑之地，南出嶺表，東距洞庭。吾懸軍深入，若攻城未拔，援兵四集，吾表裏受敵，進退不獲，雖有舟楫，將安用之？今棄舟艦，使塞江而下，援兵見之，必謂江陵已破，未敢輕進，往來覘伺，動淹旬月，吾取之必矣。」銑援兵見舟艦，果疑不進。其交州刺史丘和、長史高士廉、司馬杜之松等將朝江陵，聞銑敗，悉詣孝恭降。初，丞相張蒼以為漢得水德，魯人公孫臣以為漢當土德，其應，黃龍見；蒼以為非，罷之。湛內不自安，問計於高元海。元海曰：「皇太后萬福，至尊孝友異常，殿下不須異慮。」湛曰：「此豈我推誠之意邪！」元海乞還省，一夜思之，湛卽留元海於後堂。元海達旦不眠，唯遶牀徐步。夜漏未盡，湛遽出，曰：「神算如何？」元海曰：「有三策，恐不堪用耳。請殿下如梁孝王故事，從數騎入晉陽，先見太后求哀，後見主上，請去兵權，以死為限，不干朝政，必保太山之安。此上策也。不然，當具表云，威權太盛，恐取謗衆口，請青、齊二州刺史，沈靖自居，必不招物議。此中策也。」更問下策。曰：「發言卽恐族誅。」固逼之。元海曰：「濟南世嫡，主上假太后令而奪之。今集文武，示以徵濟南之敕，執斛律豐樂，斬高歸彥，尊立濟南，號令天下，以順討逆，此萬世一時也。」湛大悅。然性怯，狐疑未能用，使術士鄭道謙等卜之，皆曰：「不利舉事，靜則吉。」有林慮令潘子密，曉占候，潛謂湛曰：「宮車當晏駕，殿下為天下主。」湛拘之於內以候之。又令巫覡卜之，多云「不須舉兵，自有大慶」。秋，八月，癸卯，大赦。俄而楊佺期、桓玄至石頭，殷仲堪至蕪湖。元顯自竹里馳還京師，遣丹楊尹王愷等發京邑士民數萬人據石頭以拒之。佺期、玄等上表理王恭，求誅劉牢之。牢之帥北府之衆馳赴京師，軍于新亭。佺期、玄見之失色，回軍蔡洲。朝廷未知西軍虛實，仲堪等擁衆數萬，充斥郊畿，內外憂逼。尚書左丞孔嚴言於殷浩曰：「比來衆情，良可寒心，不知使君當何以鎮之。愚謂宜明受任之方，韓、彭專征伐，蕭、曹守管籥，內外之任，各有攸司；深思廉、藺屈身之義，平、勃交歡之謀，令穆然無間，然後可以保大定功也。觀頃日降附之徒，皆人面獸心，貪而無親，恐難以義感也。」浩不從。嚴，愉之從子也。初，南詔遣使者楊酋慶來謝釋董成之囚，定邊節度使李師望欲激怒南詔以求功，遂殺酋慶。西川大將恨師望分裂巡屬，陰遣人致意南詔，使入寇。師望貪殘，聚私貨以百萬計，戍卒怨怒，欲生食之，師望以計免。朝廷徵還，以太府少卿竇滂代之。滂貪殘又甚於師望，故蠻寇未至，而定邊固已困矣。周瑜攻曹仁歲餘，所殺傷甚衆，仁委城走。權以瑜領南郡太守，屯據江陵；程普領江夏太守，治沙羨；呂範領彭澤太守；呂蒙領尋陽令。劉備表權行車騎將軍，領徐州牧。會劉琦卒，權以備領荊州牧，周瑜分南岸地以給備。備立營於油口，改名公安。張永、沈攸之進兵逼彭城，軍于下礚，分遣羽林監王穆之將卒五千守輜重於武原。或說行逢：「授叔嗣武安節鉞以誘之，令至都府受命，此乃机上肉耳！」行逢從之。叔嗣將行，其所親止之，叔嗣自恃素以兄事行逢，相親善，遂行不疑。行逢遣使迎候，道路相望，旣至，自出效勞，相見甚懽。叔嗣入謁，未至聽事，遣人執之，立於庭下，責之曰：「汝為小校無大功，王逵用汝為團練使，一旦反殺主帥；吾以疇昔之情，未忍斬汝，以為行軍司馬，乃敢違拒吾命而不受乎！」叔嗣知不免，以宗族為請。遂斬之。楊駿自知素無美望，欲依魏明帝卽位故事，普進封爵以求媚於衆。左軍將軍傅祗與駿書曰：「未有帝王始崩，臣下論功者也。」駿不從。祗，嘏之子也。丙子，詔中外羣臣皆增位一等，預喪事者增二等，二千石已上皆封關中侯，復租調一年。散騎常侍石崇、散騎侍郎何攀共上奏，以為：「帝正位東宮二十餘年，今承大業，而班賞行爵，優於泰始革命之初及諸將平吳之功，輕重不稱。且大晉卜世無窮，今之開制，當垂于後，若有爵必進，則數世之後，莫非公侯矣。」不從。冬，十月，漢河內王粲、始安王曜及王彌帥衆四萬寇洛陽，石勒帥騎二萬會粲于大陽，敗監軍裴邈于澠池，遂長驅入洛川。粲出軒轅，掠梁、陳、汝、潁間。勒出成皋關，壬寅，圍陳留太守王讚於倉垣，為讚所敗，退屯文石津。春，正月，武威王利鹿孤欲稱帝，羣臣皆勸之。安國將軍鍮勿崙曰：「吾國自上世以來，被髮左袵，無冠帶之飾，逐水草遷徙，無城郭室廬，故能雄視沙漠，抗衡中夏。今舉大號，誠順民心。然建都立邑，難以避患，儲畜倉庫，啟敵人心。不如處晉民於城郭，勸課農桑以供資儲，帥國人以習戰射。鄰國弱則乘之，強則避之，此久長之良策也。且虛名無實，徒足為世之質的，將安用之！」利鹿孤曰：「安國之言是也。」乃更稱河西王，以廣武公傉檀為都督中外諸軍事、涼州牧、錄尚書事。詔封張軌西平郡公，軌辭不受。時州郡之使，莫有至者，軌獨遣使貢獻，歲時不絕。冬，十月，隋主如同州；癸亥，如蒲州。儁夢趙主虎齧其臂，乃發虎墓，求尸不獲，購以百金；鄴女子李菟知而告之，得尸於東明觀下，僵而不腐。儁蹋而罵之曰：「死胡，何敢怖生天子！」數其殘暴之罪而鞭之，投於漳水，尸倚橋柱不流。及秦滅燕，王猛為之誅李菟，收而葬之。初，燕人攻安平，臨淄市掾田單在安平，使其宗人皆以鐵籠傅車轊。及城潰，人爭門而出，皆以轊折車敗，為燕所擒；獨田單宗人以鐵籠得免，遂奔卽墨。是時齊地皆屬燕，獨莒、卽墨未下，樂毅乃幷右軍、前軍以圍莒，左軍、後軍圍卽墨。卽墨大夫出戰而死。卽墨人曰：「安平之戰，田單宗人以鐵籠得全，是多智習兵。」因共立以為將以拒燕。樂毅圍二邑，期年不剋，及令解圍，各去城九里而為壘，令曰：「城中民出者勿獲，困者賑之，使卽舊業，以鎮新民。」三年而猶未下。或讒之於燕昭王曰：「樂毅智謀過人，伐齊，呼吸之間剋七十餘城，今不下者兩城耳，非其力不能拔，所以三年不攻者，欲久仗兵威以服齊人，南面而王耳。今齊人已服，所以未發者，以其妻子在燕故也。且齊多美女，又將忘其妻子。願王圖之！」昭王於是置酒大會，引言者而讓之曰：「先王舉國以禮賢者，非貪土地以遺子孫也。遭所傳德薄，不能堪命，國人不順。齊為無道，乘孤國之亂以害先王。寡人統位，痛之入骨，故廣延羣臣，外招賓客，以求報讎；其有成功者，尚欲與之同共燕國。今樂君親為寡人破齊，夷其宗廟，報塞先仇，齊國固樂君所有，非燕之所得也。樂君若能有齊，與燕並為列國，結歡同好，以抗諸侯之難，燕國之福，寡人之願也。汝何敢言若此！」乃斬之。賜樂毅妻以后服，賜其子以公子之服；輅車乘馬，後屬百兩，遣國相奉而致之樂毅，立樂毅為齊王。樂毅惶恐不受，拜書，以死自誓。由是齊人服其義，諸侯畏其信，莫敢復有謀者。己卯，魏荊州刺史趙怡、平南將軍奚康生救淮陽。春，一月，丁卯，太后引見存撫使所舉人，無問賢愚，悉加擢用，高者試鳳閣舍人、給事中，次試員外郎、侍御史、補闕、拾遺、校書郎。試官自此始。時人為之語曰：「補闕連車載，拾遺平斗量；欋推侍御史，盌脫校書郎。」有舉人沈全交續之曰：「2a352心存撫使，瞇目聖神皇。」為御史紀先知所擒，劾其誹謗朝政，請杖之朝堂，然後付法，太后笑曰：「但使卿輩不濫，何恤人言！宜釋其罪。」先知大慚。太后雖濫以祿位收天下人心，然不稱職者，尋亦黜之，或加刑誅。挾刑賞之柄以駕御天下，政由己出，明察善斷，故當時英賢亦競為之用。八月，隋主徵梁主入朝。梁主帥其羣臣二百餘人發江陵；庚申，至長安。三月，甲申，制：「文明已來破家子孫皆復舊資廕，唯徐敬業、裴炎不在免限。」劉攘兵射書入城請降，柳世隆開門納之；丁卯夜，攘兵燒營而去。軍中見火起，爭棄甲走，將帥不能禁。攸之聞之，怒，銜須咀之，收攘兵兄子天賜、女壻張平虜，斬之。向旦，攸之帥衆過江，至魯山，軍遂大散，諸將皆走。臧寅曰：「幸其成而弃其敗，吾不忍為也！」乃投水死。攸之猶有數十騎自隨，宣令軍中曰：「荊州城中大有錢，可相與還取以為資糧。」郢城未有追軍，而散軍畏蠻抄，更相聚結，可二萬人，隨攸之還江陵。丁卯，祔孝敬皇帝於太廟，號義宗。魏伐鄭。戊申，湘東王執湘州刺史王琳於殿中，殺其副將殷晏。李世勣復遣人說竇建德曰：「曹、戴二州，戶口完實，孟海公竊有其地，與鄭人外合內離；若以大軍臨之，指期可取。旣得海公，以臨徐、兗，河南可不戰而定也。」建德以為然，欲自將徇河南，先遣其行臺曹旦等將兵五萬濟河，世勣引兵三千會之。六月，癸丑朔，崇德太后褚氏崩。王世充以防夫未備，置雍州廨舍。獨孤機之子定州刺史修德帥兄弟至其所，矯稱敕呼鄭王；世充與兄世惲趨出，修德等殺之。詔免修德官。其餘兄弟子姪等，於道亦以謀反誅。以賀蘭進明為河南節度使。戊午，赦天下。時軍國多事，百司及使者咨請輻湊，維翰隨事裁決，初若不經思慮，人疑其疏略；退而熟議之，亦終不能易也。然為相頗任愛憎，一飯之恩、睚眦之怨必報，人以此少之。時成都雖下，而蜀中盜賊羣起，布滿山林。崇韜恐大軍旣去，更為後患，命任圜、張筠分道招討，以是淹留未還。帝遣宦者向延嗣促之，崇韜不出郊迎，及見，禮節又倨，延嗣怒。李從襲謂延嗣曰：「魏王，太子也；主上萬福，而郭公專權如是。郭廷誨擁徒出入，日與軍中饒將、蜀土豪傑狎飲，指天畫地，近聞白其父請表己為蜀帥；又言『蜀地富饒，大人宜善自為謀。』今諸軍將校皆郭氏之黨，王寄身於虎狼之口，一朝有變，吾屬不知委骨何地矣。」因相向垂涕。延嗣歸，具以語劉后。后泣訴於帝，請早救繼岌之死。夏，四月，納故黃門侍郎殷淳女為太子劭妃。殷孝祖負其誠節，陵轢諸將，臺軍有父子兄弟在南者，孝祖悉欲推治。由是人情乖離，莫樂為用。寧朔將軍沈攸之，內撫將士，外諧羣帥，衆並賴之。孝祖每戰，常以鼓蓋自隨，軍中人相謂：「殷統軍可謂死將矣！今與賊交鋒，而以羽儀自標顯，若善射者十人共射之，欲不斃，得乎？」三月，庚寅，衆軍水陸並進，攻赭圻；陶亮等引兵救之，孝祖於陳為流矢所中，死。軍主范潛帥五百人降於亮。人情震駭，並謂沈攸之宜代孝祖為統。復封賓徒王晏為吳王。諸蕃請入豐都市交易，帝許之。先命整飾店肆，簷宇如一，盛設帷帳，珍貨充積，人物華盛，賣菜者亦藉以龍須席。胡客或過酒食店，悉令邀廷就坐，醉飽而散，不取其直，紿之曰：「中國豐饒，酒食例不取直。」胡客皆驚歎。其黠者頗覺之，見以繒帛纏樹，曰：「中國亦有貧者，衣不蓋形，何如以此物與之，纏樹何為？」市人慙不能答。三思旣殺五王，權傾人主，常言：「我不知代間何者謂之善人，何者謂之惡人；但於我善者則為善人，於我惡者則為惡人耳。」詔：「諸元良口配沒入官及賜人者並縱遣。」吐谷渾什歸聞魏軍將至，棄城夜遁。八月，丁亥，封敕文入枹罕，分徙其民千家還上邽，留乙烏頭守枹罕。齊王問孟子曰：「或謂寡人勿取燕，或謂寡人取之。以萬乘之國伐萬乘之國，五旬而舉之，人力不至於此；不取，必有天殃。取之何如？」孟子對曰：「取之而燕民悅則取之，古之人有行之者，武王是也。取之而燕民不悅則勿取，古之人有行之者，文王是也。以萬乘之國伐萬乘之國，簞食壺漿以迎王師，豈有他哉？避水火也。如水益深，如火益熱，亦運而已矣！」毗伽可汗旣得思泰等，欲南入為寇。暾欲谷曰：「唐主英武，民和年豐，未有間隙，不可動也。我衆新集，力尚疲羸，且當息養數年，始可觀變而舉。」毗伽又欲築城，并立寺觀，暾欲谷曰：「不可。突厥人徒稀少，不及唐家百分之一，所以能與為敵者，正以逐水草，居處無常，射獵為業，人皆習武，強則進兵抄掠，弱則竄伏山林，唐兵雖多，無所施用。若築城而居，變更舊俗，一朝失利，必為所滅。釋、老之法，敎人仁弱，非用武爭勝之術，不可崇也。」毗伽乃止。春，二月，赦天下。是夕，彥澤殺桑維翰。以帶加頸，白契丹主，云其自經。契丹主曰：「吾無意殺維翰，何為如是！」命厚撫其家。先是，西北邊數十州多宿重兵，地租營田皆不能贍，始用和糴之法。有彭果者，因牛仙客獻策，請行糴法於關中。戊子，敕以歲稔穀賤傷農，命增時價什二三，和糴東、西畿粟各數百萬斛，停今年江、淮所運租。自是關中蓄積羨溢，車駕不復幸東都矣。癸巳，敕河南、北租應輸含嘉、太原倉者，皆留輸本州。初，雲南王閤羅鳳陷巂州，獲西瀘令鄭回。回，相州人，通經術，閤羅鳳愛重之。其子鳳迦異及孫異牟尋、曾孫尋夢湊皆師事之，每授學，回得撻之。及異牟尋為王，以回為清平官。清平官者，蠻相也，凡有六人，而國事專決於回。五人者事回甚卑謹，有過，則回撻之。有隕石于東郡。或刻其石曰：「始皇死而地分。」始皇使御史逐問，莫服；盡取石旁居人誅之，燔其石。初，巴陵王休若為北徐州刺史，以山陰張岱為諮議參軍，行府、州、國事。後臨海王子頊為廣州，豫章王子尚為揚州，晉安王子勛為南兗州，岱歷為三府諮議、三王行事，與典籤、主帥共事，事舉而情不相失。或謂岱曰：「主王旣幼，執事多門，而每能緝和公私，云何致此？」岱曰：「古人言：『一心可以事百君。』我為政端平，待物以禮，悔吝之事，無由而及；明闇短長，更是才用之多少耳。」及子鸞為南徐州，復以岱為別駕、行事。岱，永之弟也。壬辰，詔以元載判元帥行軍司馬，以第五琦為京兆尹。癸巳，以郭子儀為西京留守。甲午，子儀發商州。己亥，以魚朝恩部將皇甫溫為陝州刺史，周智光為華州刺史。初，閩主有幸臣曰歸守明，出入臥內；閩主晚年得風疾，陳后與守明及百工院使李可殷私通，國人皆惡之，莫敢言。晉王遣使如吳，會兵以擊梁。十一月，吳以行軍副使徐知訓為淮北行營都招討使，及朱瑾等將兵趣宋、亳與晉相應。旣渡淮，移檄州縣，進圍潁州。隗囂矜己飾智，每自比西伯，與諸將議欲稱王。鄭興曰：「昔文王三分天下有其二，尚服事殷；武王八百諸侯不謀同會，猶還兵待時；高帝征伐累年，猶以沛公行師。今令德雖明，世無宗周之祚；威略雖振，未有高祖之功；而欲舉未可之事，昭速禍患，無乃不可乎！」囂乃止。後又廣置職位以自尊高，鄭興曰：「夫中郎將、太中大夫、使持節官，皆王者之器，非人臣所當制也。無益於實，有損於名，非尊上之意也。」囂病之而止。魏奚斤等破越勤於跋那山西，徙二萬餘家於大寧。司馬休之、劉敬宣、高雅之俱奔洛陽，各以子弟為質於秦以求救。秦王興與之符信，使於關中募兵，得數千人，復還屯彭城間。辛卯，蕭銑鄂州刺史雷長穎以魯山來降。又傷府兵廢壞，作原十六衞，以為：「國家始踵隋制，開十六衞，自今觀之，設官言無謂者，其十六衞乎！本原事迹，其實天下之大命也。貞觀中，內以十六衞蓄養武臣，外開折衝、果毅府五百七十四，以儲兵伍，有事則戎臣提兵居外，無事則放兵居內。其居內也，富貴恩澤以奉養其身；所部之兵散舍諸府。上府不越千二百人，三時耕稼，一時治武，籍藏將府，伍散田畝，力解勢破，人人自愛，雖有蚩尤為帥，亦不可使為亂耳。及其居外也，緣部之兵被檄乃來，斧鉞在前，爵賞在後，飃暴交捽，豈暇異略！雖有蚩尤為帥，亦無能為叛也。自貞觀至于開元百三十年間，戎臣兵伍未始逆篡，此大聖人所以能柄統輕重，制鄣表裏，聖算神術也。至于開元末，愚儒奏章曰：『天下文勝矣，請罷府兵。』武夫奏章曰：『天下力強矣，請搏四夷。』於是府兵內剷，邊兵外作，戎臣兵伍，湍奔矢往，內無一人矣。尾大中乾，成燕偏重，而天下掀然，根萌燼然，七聖旰食，求欲除之且不能也。由此觀之，戎臣兵伍，豈可一日使出落鈴鍵哉！然為國者不能無兵，居外則叛，居內則篡。使外不叛，內不篡，古今以還，法術最長，其置府立衞乎！近代以來，於其將也，弊復為甚，率皆市兒輩多齎金玉、負倚幽陰、折券交貨所能致也；絕不識父兄禮義之敎，復無慷慨感概之氣。百城千里，一朝得之，其強傑愎勃者則撓削法制，不使縛己，斬族忠良，不使違己，力一勢便，罔不為寇；其陰泥巧狡者，亦能家算口斂，委於邪倖，由卿市公，去郡得都，四履所治，指為別館；或一夫不幸而壽，則戛割生人，略帀天下。是以天下兵亂不息，齊人乾耗，靡不由是矣。嗚呼！文皇帝十六衞之旨，其誰原而復之乎！」太祖皇帝龍飛鳳翔，掃除凶逆。大魏之興，于今二十有四年矣；觀五代之存亡而不用其長策，覩前車之傾覆而不改於轍迹。子弟王空虛之地，君有不使之民；宗室竄於閭閻，不聞邦國之政；權均匹夫，勢齊凡庶。內無深根不拔之固，外無磐石宗盟之助，非所以安社稷，為萬世之業也。且今之州牧、郡守，古之方伯、諸侯，皆跨有千里之土，兼軍武之任，或比國數人，或兄弟並據；而宗室子弟曾無一人間廁其間，與相維制，非所以強榦弱枝，備萬一之虞也。今之用賢，或超為名都之主，或為偏師之帥；而宗室有文者必限小縣之宰，有武者必置百人之上，非所以勸進賢能、褒異宗室之禮也。語曰：『百足之蟲，至死不僵』，以其扶之者衆也。此言雖小，可以譬大。是以聖王安不忘危，存不忘亡，故天下有變而無傾危之患矣。」冏冀以此論感悟曹爽，爽不能用。初，契丹主德光北還，以晉傳國寶自隨。至是，更以玉作二寶。秦、晉戰于武城。時諸王多逃匿，尚書左僕射平陽王脩，懷之子也，匿於田舍。歡欲立之，使斛斯椿求之。椿見脩所親員外散騎侍郎太原王思政，問王所在，思政曰：「須知問意。」椿曰：「欲立為天子。」思政乃言之。椿從思政見脩，脩色變，謂思政曰：「得無賣我邪？」曰：「不也。」曰：「敢保之乎？」曰：「變態百端，何可保也？」椿馳報歡。歡遣四百騎迎脩入氈帳，陳誠，泣下霑襟，脩讓以寡德，歡再拜，脩亦拜。歡出備服御，進湯沐，達夜嚴警。昧爽，文武執鞭以朝，使斛斯椿奉勸進表。椿入帷門，磬折延首而不敢前，脩令思政取表視之，曰：「便不得不稱朕矣。」乃為安定王作詔策而禪位焉。二月，丙戌，詔吏部尚書牛弘等議定輿服、儀衞制度。以開府儀同三司何稠為太府少卿，使之營造，送江都。稠智思精巧，博覽圖籍，參會古今，多所損益；袞冕畫日、月、星、辰，皮弁用漆紗為之。又作黃麾三萬六千人仗，及輅輦車輿，皇后鹵簿，百官儀服，務為華盛，以稱上意。課州縣送羽毛，民求捕之，網羅被水陸，禽獸有堪氅毦之用者，殆無遺類。烏程有高樹，踰百尺，旁無附枝，上有鶴巢，民欲取之，不可上，乃伐其根；鶴恐殺其子，自拔氅毛投於地，時人或稱以為瑞，曰：「天子造羽儀，鳥獸自獻羽毛。」所役工十萬餘人，用金銀錢帛鉅億計。帝每出遊幸，羽儀填街溢路，亙二十餘里。三月，庚午，上發江都，夏，四月，庚戌，自伊闕陳法駕，備千乘萬騎入東京。辛亥，御端門，大赦，免天下今年租賦。制五品已上文官乘車，在朝弁服，佩玉；武官馬加珂，戴幘，服袴褶。文物之盛，近世莫及也。初，齊太子步兵校尉平昌伏曼容表求制一代禮樂，世祖詔選學士十人脩五禮，丹楊尹王儉總之。儉卒，以事付國子祭酒何胤。胤還東山，齊明帝敕尚書令徐孝嗣掌之。孝嗣誅，率多散逸，詔驃騎將軍何佟之掌之。經齊末兵火，僅有在者。帝卽位，佟之啟審省置之宜，敕使外詳。時尚書以為庶務權輿，宜俟隆平，欲且省禮局，併還尚書儀曹。詔曰：「禮壞樂缺，實宜以時脩定。但頃之脩撰不得其人，所以歷年不就，有名無實。此旣經國所先，可卽撰次。」於是尚書僕射沈約等奏：「請五禮各置舊學士一人，令自舉學古一人相助抄撰，其中疑者，依石渠、白虎故事，請制旨斷決。」乃以右軍記室明山賓等分掌五禮，佟之總其事。佟之卒，以鎮北諮議參軍伏暅代之。暅，曼容之子也。至是，五禮成，列上之，合八千一十九條，詔有司遵行。初，僕固懷恩受詔與回紇可汗相見於太原；河東節度使辛雲京以可汗乃懷恩壻，恐其合謀襲軍府，閉城自守，亦不犒師。及史朝義旣平，詔懷恩送可汗出塞，往來過太原，雲京亦閉城不與相聞。懷恩怒，具表其狀，不報。懷恩將朔方兵數萬屯汾州，使其子御史大夫瑒將萬人屯榆次，裨將李光逸等屯祁縣，李懷光等屯晉州，張維嶽等屯沁州。懷光，本勃海靺鞨也，姓茹，為朔方將，以功賜姓。中使駱奉仙至太原，雲京厚結之，為言懷恩與回紇連謀，反狀已露。奉仙還，過懷恩，懷恩與飲於母前，母數讓奉仙曰：「汝與吾兒約為兄弟，今又親雲京，何兩面也！」酒酣，懷恩起舞，奉仙贈以纏頭綵。懷恩欲酬之，曰：「來日端午，當更樂飲一日。」奉仙固請行，懷恩匿其馬，奉仙謂左右曰：「朝來責我，又匿我馬，將殺我也。」夜，踰垣而走；懷恩驚，遽以其馬追還之。八月，癸未，奉仙至長安，奏懷恩謀反；懷恩亦具奏其狀，請誅雲京、奉仙；上兩無所問，優詔和解之。二月，辛卯，昌被袞冕登子城門樓，卽皇帝位。悉陳瑞物於庭以示衆。先是，咸通末，吳、越間訛言山中有大鳥，四目三足，聲云「羅平天冊」，見者有殃，民間多畫像以祀之，及昌僭號，曰：「此吾鸑鷟也。」乃自稱大越羅平國，改元順天，署城樓曰天冊之樓，令羣下謂己曰「聖人」。以前杭州刺史李邈、前婺州刺史蔣瓌、兩浙鹽鐵副使杜郢、前屯田郎中李瑜為相。又以吳瑤等皆為翰林學士、李暢之等皆為大將軍。癸丑，魏主遣司空長孫道生鎮統萬。曹英等至兗州，設長圍。慕容彥超屢出戰，藥元福皆擊敗之，彥超不敢出。十餘日，長圍合，遂進攻之。太子賢聞宮中竊議，以賢為天后姊韓國夫人所生，內自疑懼。明崇儼以厭勝之術為天后所信，嘗密稱「太子不堪承繼，英王貌類太宗」。又言「相王相最貴」。天后嘗命北門學士撰少陽正範及孝子傳以賜太子，又數作書誚讓之，太子愈不自安。春，二月，高句麗王釗遣其弟稱臣入朝於燕，貢珍異以千數。燕王皝乃還其父尸，猶留其母為質。是春不雨，米斗千錢。殷主延政遣統軍使吳成義將兵討文進，不克。二月，劉仁軌大破新羅之衆於七重城，又使靺鞨浮海，略新羅之南境，斬獲甚衆。仁軌引兵還。詔以李謹行為安東鎮撫大使，屯新羅之買肖城以經略之，三戰皆捷，新羅乃遣使入貢，且謝罪；上赦之，復新羅王法敏官爵。金仁問中道而還，改封臨海郡公。劉琨至上黨，東燕王騰卽自井陘東下。時幷州饑饉，數為胡寇所掠，郡縣莫能自保。州將田甄、甄弟蘭、任祉、祁濟、李惲、薄盛等及使民萬餘人，悉隨騰就穀冀州，號為「乞活」，所餘之戶不滿二萬；寇賊縱橫，道路斷塞。琨募兵上黨，得五百人，轉鬬而前。至晉陽，府寺焚毀，邑野蕭條，琨撫循勞徠，流民稍集。李靖說趙郡王孝恭以取蕭銑十策，孝恭上之。二月，辛卯，改信州為夔州，以孝恭為總管，使大造舟艦，習水戰。以孝恭未更軍旅，以靖為行軍總管，兼孝恭長史，委以軍事。靖說孝恭悉召巴、蜀酋長子弟，量才授任，置之左右，外示引擢，實以為質。彭城公主為宋王劉昶子婦，寡居。后為其母弟北平公馮夙求婚，帝許之；公主不願，后強之。公主密與家僮冒雨詣懸瓠，訴於帝，且具道后所為。帝疑而祕之。后聞之，始懼。陰與母常氏使女巫厭禱，曰：「帝疾若不起，一旦得如文明太后輔少主稱制者，當賞報不貲。」寶以高雲為建威將軍，封夕陽公，養以為子。雲，高句麗之支屬也，燕王皝破高句麗，徙於青山，由是世為燕臣。雲沈厚寡言，時人莫知，惟中衞將軍長樂馮跋奇其志度，與之為友。跋父和，事西燕主永為將軍，永敗，徙和龍。讓乃令密建牙，別統所部，號蒲山公營。密部分嚴整，凡號令士卒，雖盛夏，皆如背負霜雪。躬服儉素，所得金寶，悉頒賜麾下，由是人為之用。麾下士卒多為讓士卒所陵辱，以威約有素，不敢報也。讓謂密曰：「今資糧粗足，意欲還向瓦崗，公若不往，唯公所適，讓從此別矣。」讓帥輜重東引，密亦西行至康城，說下數城，大獲資儲。讓尋悔，復引兵從密。六月，康午，王引軍南巡。武承嗣使周興羅告隋州刺史澤王上金、舒州刺史許王素節謀反，徵詣行在。素節發舒州，聞遭喪哭者，歎曰：「病死何可得，乃更哭邪！」丁亥，至龍門，縊殺之。上金自殺。悉誅其諸子及支黨。八月，壬寅，隋鄧恭公竇熾卒。冬，十月，甲戌，隋廢河南道行臺省，以秦王俊為秦州總管，隴右諸州盡隸焉。漢甘太后殂。丁未，以太傅懿為丞相，加九錫；懿固辭不受。辛亥，李茂貞盡出騎兵於鄰州就芻糧。壬子，朱全忠穿蚰蜒壕圍鳳翔，設犬鋪、鈴架以絕內外。八月，庚申，晉王以習為成德留後，又命天平節度使閻寶、相州刺史史建瑭將兵助之，自邢洺而北。文禮先病腹疽；甲子，晉兵拔趙州，刺史王鋌降，晉王復以為刺史，文禮聞之，驚懼而卒。其子處瑾祕不發喪，與其黨韓正時謀悉力拒晉。九月，晉兵渡滹沱，圍鎮州，決漕渠以灌之，獲其深州刺史張友順。壬辰，史建瑭中流矢卒。韓廣將兵北徇燕，燕地豪桀欲共立廣為燕王。廣曰：「廣母在趙，不可！」燕人曰：「趙方西憂秦，南憂楚，其力不能禁我。且以楚之強，不敢害趙王將相之家，趙獨安敢害將軍家乎！」韓廣乃自立為燕王。居數月，趙奉燕王母家屬歸之。甲午，大赦。夏官侍郎、同鳳閣鸞臺三品李迥秀頗受賄賂，監察御史馬懷素劾奏之。二月，癸亥，迥秀貶廬州刺史。上旣誅晉安王子勛等，待世祖諸子猶如平日。司徒休仁還自尋陽，言於上曰：「松滋侯兄弟尚在，將來非社稷計，宜早為之所。」冬，十月，乙卯，松滋侯子房、永嘉王子仁、始安王子真、淮南王子孟、南平王子產、廬陵王子輿、子趨、子期、東平王子嗣、子悅並賜死，及鎮北諮議參軍路休之、司徒從事中郎路茂之、兗州刺史劉祗、中書舍人嚴龍皆坐誅。世祖二十八子於此盡矣。祗，義欣之子也。竟陵太守趙統攻襄陽，秦荊州刺史都貴奔魯陽。王建攻陳敬瑄益急，敬瑄出戰輒敗，巡內州縣率為建所取。威戎節度使楊晟時饋之食，建以兵據新都，彭州道絕。敬瑄出，慰勉士卒，皆不應。甲子，以鎮南將軍楊定為安西將軍，開府如三公。初，述徵廣漢李業為博士，業固稱疾不起。述羞不能致，使大鴻臚尹融奉詔命以劫業，「若起則受公侯之位，不起賜以毒酒。」融譬旨曰：「方今天下分崩，孰知是非，而以區區之身試於不測之淵乎！朝廷貪慕名德，曠官缺位，于今七年，四時珍御，不以忘君；宜上奉知己，下為子孫，身名俱全，不亦優乎！」業乃歎曰：「古人危邦不入，亂邦不居，為此故也。君子見危授命，何乃誘以高位重餌哉！」融曰：「宜呼室家計之。」業曰：「丈夫斷之於心久矣，何妻子之為！」遂飲毒而死。述恥有殺賢之名，遣使弔祠，賻贈百匹，業子翬逃，辭不受。述又騁巴郡譙玄，玄不詣；亦遣使者以毒藥劫之，太守自詣玄廬，勸之行，玄曰：「保志全高，死亦奚恨！」遂受毒藥。玄子瑛泣血叩頭於太守，願奉家錢千萬以贖父死，太守為請，述許之。述又徵蜀郡王皓、王嘉，恐其不至，先繫其妻子，使者謂嘉曰：「速裝，妻子可全。」對曰：「犬馬猶識主，況於人乎！」王皓先自刎，以首付使者。述怒，遂誅皓家屬。王嘉聞而嘆曰：「後之哉！」乃對使者伏劍而死。犍為費貽不肯仕述，漆身為癩，陽狂以避之。同郡任永、馮信皆託青盲以辭徵命。帝旣平蜀，詔贈常少為太常，張隆為光祿勳。譙玄已卒，祠以中牢，敕所在還其家錢，而表李業之閭。徵費貽、任永、馮信，會永、信病卒，獨貽仕至合浦太守。上以述將程烏、李育有才幹，皆擢用之。於是西土咸悅，莫不歸心焉。癸未，魏大將軍宋明王劉昶卒於彭城，葬以殊禮。秋，七月，辛亥，周王享太廟。秦王熾磐以乞伏木弈干為沙州刺史，鎮樂都。戊寅，孫儒自廣陵引兵渡江，壬午，逐田頵，取常州，以劉建鋒守之。儒還廣陵，建鋒又逐成及，取潤州。冬，十一月，壬子，以隴西王泰都督關中諸軍事。泰，宣帝弟馗之子也。太史公曰：羽起隴畮之中，三年，遂將五諸侯滅秦，分裂天下而封王侯，政由羽出；位雖不終，近古以來未嘗有也！及羽背關懷楚，放逐義帝而自立；怨王侯叛己，難矣！自矜功伐，奮其私智而不師古，謂霸王之業；欲以力征經營天下。五年，卒亡其國，身死東城，尚不覺悟而不自責，乃引「天亡我，非用兵之罪也，」豈不謬哉！己未，田弘正入朝，上待之尤厚。韓瑗因間奏事，涕泣極諫，上不納。明日又諫，悲不自勝，上命引出。瑗又上疏諫曰：「匹夫匹婦，猶相選擇，況天子乎！皇后母儀萬國，善惡由之，故嫫母輔佐黃帝，妲己傾覆殷王，詩云：『赫赫宗周，襃姒滅之。』每覽前古，常興嘆息，不謂今日塵黷聖代。作而不法，後嗣何觀！願陛下詳之，無為後人所笑！使臣有以益國，葅醢之戮，臣之分也！昔吳王不用子胥之言而麋鹿遊於姑蘇。臣恐海內失望，棘荊生於闕庭，宗廟不血食，期有日矣！」來濟上表諫曰：「王者立后，上法乾坤，必擇禮敎名家，幽閑令淑，副四海之望，稱神祇之意。是故周文造舟以迎太姒，而興關雎之化，百姓蒙祚；孝成縱欲，以婢為后，使皇統亡絕，社稷傾淪。有周之隆旣如彼，大漢之禍又如此，惟陛下詳察！」上皆不納。甲午，恩王連薨。去冬旱，至是始雨。辛酉，上力疾至顯道門外，赦天下。丁卯，敕太子於金液門聽政。初，仁傑為魏州刺史，有惠政，百姓為之立生祠。後其子景暉為魏州司功參軍，貪暴為人患，人遂毀其像焉。庚寅，唐昭宣帝詔薛貽矩再詣大梁諭禪位之意，又詔禮部尚書蘇循齎百官牋詣大梁。丞相長史張裔常稱亮曰：「公賞不遺遠，罰不阿近，爵不可以無功取，刑不可以貴勢免，此賢愚所以僉忘其身者也！」戊戌，齊遣儀同三司蕭軌、庫狄伏連、堯難宗、東方老等與任約、徐嗣徽合兵十萬入寇，出柵口，向梁山。陳霸先帳內盪主黃叢逆擊，破之，齊師退保蕪湖。霸先遣定州刺史沈泰等就侯安都，共據梁山以禦之。周文育攻湓城，未克，召之還。夏，四月，丁巳，霸先如梁山巡撫諸軍。丙午，魏詔：「畿內七十已上，暮春赴京師行養老之禮。」三月，丙寅，宴羣臣及國老、庶老於華林園。」詔：「國老黃耇已上，假中散大夫；郡守耆年已上，假給事中；縣令、庶老，直假郡縣；各賜鳩杖、衣裳。」傅良弼至陝而薨。乙酉，以左金吾大將軍李祐為橫海節度使。丁丑，詔遣度支尚書崔慧景救雍州，假慧景節，帥衆二萬、騎千匹向襄陽，雍州衆軍並受節度。己巳，行軍司馬潞城張彥威等三上牋勸進，知遠疑未決。郭威與都押牙冠氏楊邠入說知遠曰：「今遠近之心，不謀而同，此天意也。王不乘此際取之，謙讓不居，恐人心且移，移則反受其咎矣。」知遠從之。意薦全椒長劉平，詔徵拜議郎。平在全椒，政有恩惠，民或增貲就賦，或減年從役。剌史、太守行部，獄無繫囚，人自以得所，不知所問，唯班詔書而去。陳留高柔謂鄉人曰：「曹操軍雖據兗州，本有四方之圖，未得安坐守也。而張府君恃陳留之資，將乘間為變，欲與諸君避之，何如？」衆人皆以曹、張相親，柔又年少，不然其言。柔從兄幹自河北呼柔，柔舉宗從之。暄以遙光若立，己失元舅之尊，不肯同祏議；故祏遲疑久不決。遙光大怒，遣左右黃曇慶刺暄於青溪橋。曇慶見暄部伍多，不敢發；暄覺之，遂發祏謀，帝命收祏兄弟。時祀直內殿，疑有異，遣信報祏曰：「劉暄似有異謀。今作何計？」祏曰：「政當靜以鎮之。」俄有詔召祏入見，停中書省。初，袁文曠以斬王敬則功當封，祏執不與；帝使文曠取祏，文曠以刀環築其心曰：「復能奪我封不！」并弟祀皆死。劉暄聞祏等死，眠中大驚，投出戶外，問左右：「收至未？」良久，意定，還坐，大悲曰：「不念江，行自痛也！」上嘗謂給事中丁公著曰：「聞外間人多宴樂，此乃時和人安，足用為慰。」公著對曰：「此非佳事，恐漸勞聖慮。」上曰：「何故？」對曰：「自天寶以來，公卿大夫競為遊宴，沈酣晝夜，優雜子女，不愧左右。如此不已，則百職皆廢，陛下能無獨憂勞乎！願少加禁止，乃天下之福也。」術聘處士張範；範不往，使其弟承謝之。術謂承曰：「孤以土地之廣，士民之衆，欲徼福齊桓，擬迹高祖，何如？」承曰：「在德不在強。夫用德以同天下之欲，雖由匹夫之資而興霸王之功，不足為難。若苟欲僭擬，干時而動，衆之所棄，誰能興之！」術不悅。是時士大夫深疾宦官，事有小相涉，則衆共棄之。建州進士葉京嘗預宣武軍宴，識監軍之面。旣而及第，在長安與同年出遊，遇之於塗，馬上相揖；因之謗議諠然，遂沈廢終身，其不相悅如此。南漢主聞唐屢敗，憂形於色，遣使入貢于周，為湖南所閉，乃治戰艦，脩武備。旣而縱酒酣飲，曰：「吾身得免，幸矣，何暇慮後世哉！」上命吏部尚書長孫無忌等與學士、法官更議定律令，寬絞刑五十條為斷右趾，上猶嫌其慘，曰：「肉刑廢已久，宜有以易之。」蜀王法曹參軍裴弘獻請改為加役流，徙三千里，居作三年；詔從之。蘇定方引軍自成山濟海，百濟據熊津江口以拒之。定方進擊破之，百濟死者數千人，餘皆潰走。定方水陸齊進，直趣其都城。未至二十餘里，百濟傾國來戰，大破之，殺萬餘人，追奔，入其郭。百濟王義慈及太子隆逃于北境，定方進圍其城；義慈次子泰自立為王，帥衆固守。隆子文思曰：「王與太子皆在，而叔遽擁兵自王，借使能卻唐兵，我父子必不全矣。」遂師左右踰城來降，百姓皆從之，泰不能止。定方命軍士登城立幟，泰窘迫，開門請命。於是義慈、隆及諸城主皆降。百濟故有五部，分統三十七郡、二百城、七十六萬戶，詔以其地置熊津等五都督府，以其酋長為都督、刺史。幽、平之兵皆懷會恩，不樂屬二王，請於寶曰：「清河王勇略高世，臣等與之誓同生死，願陛下與皇太子、諸王留薊宮，臣等從王南解京師之圍，還迎大駕。」寶左右皆惡會，言於寶曰：「清河王不得為太子，神色甚不平。且其才武過人，善收人心；陛下若從衆請，臣恐解圍之後，必有衞輒之事。」寶乃謂衆曰：「道通年少，才不及二王，豈可當專征之任！且朕方自統六師，杖會以為羽翼，何可離左右也！」衆不悅而退。燕太宰、大司馬恪，太傅、司徒評，稽首歸政，上章綬，請歸第；燕主暐不許。冉、苾相與謀曰：「羅侯貪而無斷，日復一日，令流民得展姦計。李特兄弟並有雄才，吾屬將為所虜矣！宜為決計，羅侯不足復問也！」乃遣廣漢都尉曾元、牙門張顯、劉並等潛帥步騎三萬襲特營；羅尚聞之，亦遣督護田佐助元。元等至，特安臥不動，待其衆半入，發伏擊之，死者甚衆。殺田佐、曾元、張顯，傳首以示尚、冉。尚謂將佐曰：「此虜成去矣，而廣漢不用吾言以張賊勢，今若之何！」辛巳，詔國事委齊王璟詳決，惟軍旅以聞。庚寅，唐主更名昪。及昌邑王廢，霍光與張安世諸大臣議所立，未定。丙吉奏記光曰：「將軍事孝武皇帝，受襁褓之屬，任天下之寄。孝昭皇帝早崩亡嗣，海內憂懼，欲亟聞嗣主。發喪之日，以大誼立後；所立非其人，復以大誼廢之；天下莫不服焉。方今社稷、宗廟、羣生之命在將軍之壹舉，竊伏聽於衆庶，察其所言諸侯、宗室在列位者，未有所聞於民間也。而遺詔所養武帝曾孫名病已在掖庭、外家者，吉前使居郡邸時，見其幼少；至今十八九矣，通經術，有美材，行安而節和。願將軍詳大義，參以蓍龜豈宜，褒顯先使入侍，令天下昭然知之，然後決定大策，天下幸甚！」杜延年亦知曾孫德美，勸光、安世立焉。帝欲封吳王子登為萬戶侯，吳王以登年幼，上書辭不受；復遣西曹掾吳興沈珩入謝，幷獻方物。帝問曰：「吳嫌魏東向乎？」珩曰：「不嫌。」曰：「何以？」曰：「信恃舊盟，言歸于好，是以不嫌；若魏渝盟，自有豫備。」又問：「聞太子當來，寧然乎？」珩曰：「臣在東朝，朝不坐，宴不與，若此之議，無所聞也。」帝善之。冬，雷；桃李華，棗實。議者或罪張巡以守睢陽不去，與其食人，曷若全人。其友人李翰為之作傳，表上之，以為：「巡以寡擊衆，以弱制強，保江、淮以待陛下之師，師至而巡死，巡之功大矣。而議者或罪巡以食人，愚巡以守死，善遏惡揚，錄瑕棄用，臣竊痛之。巡所以固守者，以待諸軍之救，救不至而食盡，食旣盡而及人，乖其素志。設使巡守城之初已有食人之心，損數百之衆以全天下，臣猶曰功過相掩，況非其素志乎！今巡死大難，不睹休明，唯有令名是其榮祿。若不時紀錄，恐遠而不傳，使巡生死不遇，誠可悲焉。臣敢撰傳一卷獻上，乞編列史官。」衆議由是始息。是後赦令無不及李憕等，而程千里獨以生執賊庭，不沾褒贈。中領軍許允素與李豐、夏侯玄善。秋，允為鎮北將軍、假節、都督河北諸軍事。帝以允當出，詔會羣臣，帝特引允以自近；允當與帝別，涕泣歔欷。允未發，有司奏允前放散官物，收付廷尉，徙樂浪，未至，道死。六月，以盧龍留後張公素為節度使。甲子，帝發洛陽。從官以帝誅戮無常，多憚行，帝聞之，益怒。是日，至白馬頓，賜從官食，多未至，遣騎趣之於路。左散騎常侍孫騭、右諫議大夫張衍、兵部郎中張儁最後至，帝命撲殺之。衍，宗奭之姪也。司天言：「來月太陰虧，不利宿兵於外。」上召王景仁等還洛陽。十二月，己未，上聞趙與晉合，晉兵已屯趙州，乃命王景仁等將兵擊之。庚申，景仁等自河陽渡河，會羅周翰兵，合四萬，軍于邢、洺。乙亥，以臨川王宏為司徒。楊子琳旣敗還瀘州，招聚亡命，得數千人，沿江東下，聲言入朝；涪州守捉使王守仙伏兵黃草峽，子琳悉擒之，擊守仙於忠州，守仙僅以身免。子琳遂殺夔州別駕張忠，據其城。荊南節度使衞伯玉欲結以為援，以夔州許之，為之請於朝。陽曲人劉昌裔說子琳遣使詣闕請罪，子琳從之。乙巳，以子琳為峽州團練使。是歲，大饑。隋河間郡丞王琮守郡城以拒羣盜，竇建德攻之，歲餘不下；聞煬帝凶問，帥吏士發喪，乘城者皆哭。建德遣使弔之，琮因使者請降，建德退舍具饌以待之。琮言及隋亡，俯伏流涕，建德亦為之泣。諸將曰：「琮久拒我軍，殺傷甚衆，力盡乃降，請烹之。」建德曰：「琮，忠臣也，吾方賞之以勸事君，柰何殺之！往在高雞泊為盜，容可妄殺人；今欲安百姓，定天下，豈得害忠良乎！」乃徇軍中曰：「先與王琮有怨敢妄動者，夷三族！」以琮為瀛州刺史。於是河北郡縣聞之，爭附於建德。淮南節度使兼侍中、東面諸道行營都統弘農郡王楊渥旣得江西，驕侈益甚，謂節度判官周隱曰：「君賣人國家，何面復相見！」遂殺之。由是將佐皆不自安。立妃蕭氏為皇后。錯復奏言：「陛下幸使天下入粟塞下以拜爵，甚大惠也。竊恐塞卒之食不足用，大渫天下粟。邊食足以支五歲，可令入粟郡縣矣；郡縣足支一歲以上，可時赦，勿收農民租。如此，德澤加於萬民，民愈勤農，大富樂矣。」崔慧景之敗也，巴陵王昭胄、永新侯昭穎出投臺軍，各以王侯還第，心不自安。竟陵王子良故防閤桑偃為梅蟲兒軍副，與前巴西太守蕭寅謀立昭胄，昭胄許事克用寅為尚書左僕射、護軍。時軍主胡松將兵屯新亭，寅遣人說之曰：「須昏人出，寅等將兵奉昭胄入臺，閉城號令，昏人必還就將軍；但閉壘不應，則三公不足得也。」松許諾。會東昏新作芳樂苑，經月不出遊。偃等議募健兒百餘人，從萬春門入，突取之，昭胄以為不可。偃同黨王山沙慮事久無成，以事告御刀徐僧重。寅遣人殺山沙於路，吏於麝幐得其事。昭胄兄弟與偃等皆伏誅。甲申，虛葬齊獻武王於漳水之西；潛鑿成安鼓山石窟佛寺之旁為穴，納其柩而塞之，殺其羣匠。及齊之亡也，一匠之子知之，發石取金而逃。帝謂侍臣曰：「高麗小虜，侮慢上國；今拔海移山，猶望克果，況此虜乎！」乃復議伐高麗。左光祿大夫郭榮諫曰：「戎狄失禮，臣下之事；千鈞之弩，不為鼷鼠發機，柰何親辱萬乘以敵小寇乎！」帝不聽。素將濟江，使始興麥鐵杖戴束藳，夜，浮渡江覘賊，還而復往，為賊所擒，遣兵仗三十人防之。鐵杖取賊刀，亂斬防者，殺之皆盡，割其鼻，懷之以歸；素大奇之，奏授儀同三司。八月，丙辰，魏詔中外戒嚴。夏，四月，辛酉，封皇子建為千乘王，羨為廣平王。靜江節度使、同平章事馬希杲有善政，監軍裴仁煦譖之於楚王希範，言其收衆心，希範疑之。夏，四月，漢將孫德威侵蒙、桂二州，希範命其弟武安節度副使希廣權知軍府事，自將步騎五千如桂州。希杲懼，其母華夫人逆希範於全義嶺，謝曰：「希杲為治無狀，致寇戎入境，煩殿下親涉險阻，皆妾之罪也。願削封邑，灑掃夜庭，以贖希杲罪。」希範曰：「吾久不見希杲，聞其治行尤異，故來省之，無他也。」漢兵自蒙州引去，徙希杲知朗州。初，契丹有八部，部各有大人，相與約，推一人為王，建旗鼓以號令諸部，每三年則以次相代。咸通末，有習爾者為王，土宇始大。其後欽德為王，乘中原多故，時入盜邊。及阿保機為王，尤雄勇，五姓奚及七姓室韋、達靼咸役屬之。阿保機姓邪律氏，恃其強，不肯受代。久之，阿保機擊黃頭室韋還，七部劫之於境上，求如約。阿保機不得已，傳旗鼓，且曰：「我為王九年，得漢人多，請帥種落居古漢城，與漢人守之，別自為一部。」七部許之。漢城，故後魏滑鹽縣也。地宜五穀，有鹽池之利。其後阿保機稍以兵擊滅七部，復併為一國。又北侵室韋、女真，西取突闕故地，擊奚，滅之，復立奚王而使契丹監其兵。東北諸夷皆畏服之。丁酉，削唐文扆官爵，流雅州。辛丑，以宋光嗣為內樞密使，與兼中書令王宗弼、宗瑤、宗綰、宗夔並受遺詔輔政。初，蜀主雖因唐制置樞密使，專用士人，及唐文扆得罪，蜀主以諸將多許州故人，恐其不為幼主用，故以光嗣代之。自是宦者始用事。辛巳，降鎮軍將軍武陵王駿為北中郎將。臨涇鎮將郝泚以臨涇地險要，水草美，吐蕃將入寇，必屯其地，言於涇原節度使段祐，奏而城之，自是涇原獲安。魏主輕山胡，日引數十騎登山臨視之。白龍伏壯士十餘處掩擊之，魏主墜馬，幾為所擒。內入行長代人陳建以身扞之，大呼奮擊，殺胡數人，身被十餘創，魏主乃免。東魏行臺辛術將兵入寇，圍陽平，不克。延光之反也，相州刺史掖人王景拒境不從，戊午，以景為耀州團練使。中郎將徐榮薦同郡故冀州刺史公孫度於董卓，卓以為遼東太守。度到官，以法誅滅郡中名豪大姓百餘家，郡中震慄，乃東伐高句驪，西擊烏桓，語所親吏柳毅、陽儀等曰：「漢祚將絕，當與諸卿圖正耳。」於是分遼東為遼西、中遼郡，各置太守，越海收東萊諸縣，置營州刺史。自立為遼東侯、平州牧，立漢二祖廟，承制，郊祀天地，藉田，乘鸞路，設旄頭、羽騎。己亥，再貶令狐楚衡州刺史。是時西曹掾沛國丁儀用事，玠之獲罪，儀有力焉；羣下畏之側目。尚書僕射何夔及東曹屬東莞徐奕獨不事儀，儀譖奕，出為魏郡太守，賴桓階左右之得免。尚書傅選謂何夔曰：「儀已害毛玠，子宜少下之。」夔曰：「為不義，適足害其身，焉能害人！且懷姦佞之心，立於明朝，其得久乎！」癸酉，司馬休之、司馬文思、司馬國璠、司馬道賜、魯軌、韓延之、刁雍、王慧龍及桓溫之孫道度、道子、族人桓謐、桓璲、陳郡袁式等皆詣魏長孫嵩降。秦匈奴鎮將姚成都及弟和都舉鎮降魏。魏主嗣詔民間得姚氏子弟送平城者賞之。冬，十月，己酉，嗣召長孫嵩等還。司馬休之尋卒於魏。魏賜國璠爵淮南公、道賜爵池陽子、魯軌爵襄陽公。刁雍表求南鄙自效，嗣以雍為建義將軍。雍聚衆於河、濟之間，擾動徐、兗；太尉裕遣兵討之，不克，雍進屯固山，衆至二萬。辛巳，以相州刺史孟鵠為左驍衞大將軍，充三司使。荊南節度使衞伯玉遭母喪，六月，戊戌，以殿中監王昂代之。伯玉諷大將楊鉥等拒昂留己；甲寅，詔起復伯玉鎮荊南如故。辛未晦，日有食之。五月，乙酉，潁王璬薨。臣光曰：君子之於正道，不可少頃離也，不可跬步失也。以昭明太子之仁孝，武帝之慈愛，一染嫌疑之迹，身以憂死，罪及後昆，求吉得凶，不可湔滌，可不戒哉！是以詭誕之士，奇邪之術，君子遠之。益州刺史梁國朱輔宣示漢德，威懷遠夷，自汶山以西，前世所不至，正朔所未加，白狼、槃木等百餘國。皆舉種稱臣奉貢。白狼王唐菆作詩三章，歌頌漢德，輔使犍為郡掾由恭譯而獻之。贄在翰林，為上所親信，居艱難中，雖有宰相，大小之事，上必與贄謀之，故當時謂之內相，上行止必與之俱。梁、洋道險，嘗與贄相失，經夕不至，上驚憂涕泣，募得贄者賞千金。久之，乃至，上喜甚，太子以下皆賀。然贄數直諫，迕上意，盧233cc雖貶官，上心庇之。贄極言233cc姦邪致亂，上雖貌從，心頗不悅，故劉從一、姜公輔皆自下陳登用，贄恩遇雖隆，未得為相。秦王世民旣與太子建成、齊王元吉有隙，以洛陽形勝之地，恐一朝有變，欲出保之，乃以行臺工部尚書溫大雅鎮洛陽，遣秦府車騎將軍滎陽張亮將左右王保等千餘人之洛陽，陰結納山東豪傑以俟變，多出金帛，恣其所用。元吉告亮謀不軌，下吏考驗；亮終無言，乃釋之，使還洛陽。癸巳，密遣裴仁基、孟讓帥二萬餘人襲回洛東倉，破之；遂燒天津橋，縱兵大掠。東都出兵擊之，仁基等敗走，密自帥衆屯回洛倉。東都兵尚二十餘萬人，乘城擊柝，晝夜不解甲。密攻偃師、金墉，皆不克；乙未，還洛口。初，侍中寇榮，恂之曾孫也，性矜潔，少所與，以此為權寵所疾。榮從兄子尚帝妹益陽長公主，帝又納其從孫女於後宮。左右益忌之，遂共陷以罪，與宗族免歸故郡，吏承望風旨，持之浸急。榮恐不免，詣闕自訟。未至，刺史張敬追劾榮以擅去邊，有詔捕之。榮逃竄數年，會赦，不得除，積窮困，乃自亡命中上書曰：「陛下統天理物，作民父母，自生齒以上，咸蒙德澤；而臣兄弟獨以無辜，為專權之臣所見批扺，青蠅之人所共構會，令陛下忽慈母之仁，發投杼之怒。殘諂之吏，張設機網，並驅爭先，若赴仇敵，罰及死沒，髡剔墳墓，欲使嚴朝必加濫罰；是以不敢觸突天威而自竄山林，以俟陛下發神聖之聽，啟獨覩之明，救可濟之人，援沒溺之命。不意滯怒不為春夏息，淹恚不為歲時怠，遂馳使郵驛，布告遠近，嚴文剋剝，痛於霜雪，逐臣者窮人途，追臣者極車軌，雖楚購伍員，漢求季布，無以過也。臣遇罰以來，三赦再贖，無驗之罪，足以蠲除；而陛下疾臣愈深，有司咎臣甫力，止則見掃滅，行則為亡虜，苟生則為窮人，極死則為冤鬼，天廣而無以自覆，地厚而無以自載，蹈陸土而有沈淪之憂，遠巖牆而有鎮壓之患。如臣犯元惡大憝，足以陳原野，備刀鋸，陛下當班布臣之所坐，以解衆論之疑。臣思入國門，坐於肺石之上，使三槐九棘平臣之罪，而閶闔九重，陷穽步設，舉趾觸罘罝，動行絓羅網，無緣至萬乘之前，永無見信之期。悲夫，久生亦復何聊！蓋忠臣殺身以解君怒，孝子殞命以寧親怨，故大舜不避塗廩、浚井之難，申生不辭姬氏讒邪之謗；臣敢忘斯義，不自斃以解明朝之忿哉！乞以身塞責，願陛下匄兄弟死命，使臣一門頗有遺類，以崇陛下寬饒之惠。先死陳情，臨章泣血！」帝省章愈怒，遂誅榮，寇氏由是衰廢。夏，四月，戊辰，以後將軍劉義綦為湘州刺史；甲申，以朱脩之為荊州刺史。秋，九月，蝗。上遣使詣安西鎮撫回鶻，使者至靈武，會回鶻可汗遣使入貢。十一月，辛亥，冊拜為嗢祿登里羅汩沒密施合俱錄毗伽懷建可汗，以衞尉少卿王端章充使。臣光曰：甚矣唐德宗之難寤也！自古所患者，人君之澤壅而不下達，小民之情鬱而不上通；故君勤恤於上而民不懷，民愁怨於下而君不知，以至於離叛危亡，凡以此也。德宗幸以遊獵得至民家，值光奇敢言而知民疾苦，此乃千載之遇也。固當按有司之廢格詔書，殘虐下民，橫增賦斂，盜匿公財，及左右諂諛日稱民間豐樂者而誅之；然後洗心易慮，一新其政，屏浮飾，廢虛文，謹號令，敦誠信，察真偽，辨忠邪，矜困窮，伸冤滯，則太平之業可致矣。釋此不為，乃復光奇之家；夫以四海之廣，兆民之衆，又安得人人自言於天子而戶戶復其傜賦乎！三月，癸未朔，朱全忠至大梁。癸卯，遣氏叔琮等將兵五萬攻李克用，入自太行，魏博都將張文恭入自磁州新口，葛從周以兗、鄆兵會成德兵入自土門，洺州刺史張歸厚入自馬嶺，義武節度使王處直入自飛狐，權知晉州侯言以慈、隰、晉、絳兵入自陰地。叔琮入天井關，進軍昂車。辛亥，沁州刺史蔡訓以城降。河東都將蓋璋詣侯言降，卽令權知沁州。壬子，叔琮拔澤州，李存璋棄城走。叔琮進攻潞州，昭義節度使孟遷降之。河東屯將李審建、王周將步軍一萬、騎二千詣督叔琮降；叔琮進趣晉陽。夏，四月，乙卯，叔琮出石會關，營於洞渦驛。張歸厚引兵至遼州，丁巳，遼州刺史張鄂降。別將白奉國會成德兵自井陘入，己未，拔承天軍，與叔琮烽火相應。齊王每出入，常以中山王自隨，王妃太原公主恆為之飲食，護視之。是月，齊主飲公主酒，使人鴆中山王，殺之，并其三子，諡王曰魏孝靜皇帝，葬於鄴西漳北。其後齊主忽掘其陵，投梓宮於漳水。齊主初受禪，魏神主悉寄於七帝寺，至是，亦取焚之。戊戌，趙郡王孝恭克丹楊。時晉軍乏食，鄩知臨清有蓄積，欲據之以絕晉糧道，德威急追鄩，再宿，至南宮，遣騎擒其斥候者數十人，斷腕而縱之，使言曰：「周侍中已據臨清矣！」鄩軍大駭。詰朝，德威略鄩營而過，入臨清，鄩引軍趨貝州。時晉王出師屯博州，劉鄩軍堂邑，周德威攻之，不克。翌日，鄩軍於于縣，晉軍踵之，鄩治莘城，塹而守之，自莘及河築甬道以通饋餉；晉王營於莘西三十里，煙火相望，一日數戰。太子弘仁孝謙謹，上甚愛之；禮接士大夫，中外屬心。天后方逞其志，太子奏請，數迕旨，由是失愛於天后。義陽、宣城二公主，蕭淑妃之女也，坐母得罪，幽于掖庭，年踰三十不嫁。太子見之驚惻，遽奏請出降，上許之。天后怒，卽日以公主配當上翊衞權毅、王遂古。己亥，太子薨于合璧宮，時人以為天后酖之也。鑠自壽陽入朝，旣至，失旨。帝欲立宏，嫌其非次，是以議久不決。每夜與湛之屏人語，或連日累夕。常使湛之自秉燭，繞壁檢行，慮有竊聽者。帝以其謀告潘淑妃，淑妃以告濬，濬馳報劭。劭乃密與腹心隊主陳叔兒、齋帥張超之等謀為逆。讓於是推密為主，上密號為魏公；庚子，設壇場，卽位，稱元年，大赦。其文書行下，稱行軍元帥府；其魏公府置三司、六衞，元帥府置長史以下官屬。拜翟讓為上柱國、司徒、東郡公，亦置長史以下官，減元帥府之半；以單雄信為左武候大將軍，徐世勣為右武候大將軍，各領所部；房彥藻為元帥左長史，東郡邴元真為右長史，楊德方為左司馬，鄭德韜為右司馬，祖君彥為記室，其餘封拜各有差。於是趙、魏以南，江、淮以北，羣盜莫不響應，孟讓、郝孝德、王德仁及濟陰房獻伯、上谷王君廓、長平李士才、淮陽魏六兒、李德謙、譙郡張遷、魏郡李文相、譙郡黑社、白社、濟北張青特、上洛周北洮、胡驢賊等皆歸密。密悉拜官爵，使各領其衆，置百營簿以領之。道路降者不絕如流，衆至數十萬。乃命其護軍田茂廣築洛口城，方四十里而居之，密遣房彥藻將兵東略地，取安陸、汝南、淮安、濟陽，河南郡縣多陷於密。益州刺史朱齡石遣使詣河西王蒙遜，諭以朝廷威德。蒙遜遣舍人黃迅詣齡石，且上表言：「伏聞車騎將軍裕欲清中原，願為右翼，驅除戎虜。」夏，五月，丙午，尊太公為太上皇。王敦謀篡位，諷朝廷徵己；帝手詔徵之。夏，四月，加敦黃鉞、班劍，奏事不名，入朝不趨，劍履上殿。敦移鎮姑孰，屯于湖，以司空導為司徒，敦自領揚州牧。敦欲為逆，王彬諫之甚苦。敦變色，目左右，將收之。彬正色曰：「君昔歲殺兄，今又殺弟邪！」敦乃止，以彬為豫章太守。漢主殺劉思潮、林少強、林少良、何昌廷。以左僕射王翷嘗與高祖謀立弘昌，出為英州刺史，未至，賜死。內外皆懼不自保。初，帝與北漢主相拒於高平，命前澤州刺史李彥崇將兵守江豬嶺，遏北漢主歸路；彥崇聞樊愛能等南遁，引兵退，北漢主果自其路遁去。八月，己酉，貶彥崇率府副率。庚午，初令天下長吏每旬親引慮繫囚。會稽內史周札，一門五侯，宗族強盛，吳士莫與為比；王敦忌之。敦有疾，錢鳳勸敦早除周氏，敦然之。周嵩以兄顗之死，心常憤憤。敦無子，養王含之子應為嗣，嵩嘗於衆中言應不宜統兵，敦惡之。嵩與札兄子莛皆為敦從事中郎。會道士李脫以妖術惑衆，士民頗信事之。甲寅，以前忠武節度使王智興為河中節度使。丁卯，上幸會寧殿作樂，有童子緣橦，一夫來往走其下如狂。上怪之，左右曰：「其父也。」上泫然流涕曰：「朕貴為天子，不能全一子。」召敎坊劉楚材等四人、宮人張十十等十人，責之曰：「構會太子，皆爾曹也！今更立太子，復欲爾邪？」執以付吏，己巳，皆殺之。上因是感傷，舊疾遂增。漢之為漢，幾四十年矣，公私之積，猶可哀痛。失時不雨，民且狼顧；歲惡不入，請賣爵子；旣聞耳矣。安有為天下阽危者若是而上不驚者！己酉，以吏部侍郎蕭頃為中書侍郎、同平章事。漢青州刺史曹嶷盡得齊、魯間郡縣，自鎮臨菑，有衆十餘萬，臨河置戍。石勒表稱：「嶷有專據東方之志，請討之。」漢主聰恐勒滅嶷，不可復制，弗許。釋之從行，登虎圈，上問上林尉諸禽獸簿。十餘問；尉左右視，盡不能對。虎圈嗇夫從旁代尉對。上所問禽獸簿甚悉，欲以觀其能；口對響應，無窮者。帝曰：「吏不當若是邪！尉無賴。」乃詔釋之拜嗇夫為上林令。釋之久之前，曰：「陛下以絳侯周勃何如人也？」上曰：「長者也。」又復問：「東陽侯張相如何如人也？」上復曰：「長者。」釋之曰：「夫絳侯、東陽侯稱為長者，此兩人言事曾不能出口，豈效此嗇夫喋喋利口捷給哉！且秦以任刀筆之吏，爭以亟疾苛察相高，其敝，徒文具而無實，不聞其過，陵遲至於土崩。今陛下以嗇夫口辨而超遷之，臣恐天下隨風而靡，爭為口辯而無其實。夫下之化上，疾於景響，舉錯不可不審也！」帝曰：「善！」乃不拜嗇夫。上就車，召釋之參乘。徐行，問釋之秦之敝，具以質言。至宮，上拜釋之為公車令。五月，廬江太守袁真攻魏合肥，克之，虜其居民而還。時兩河用兵，月費百餘萬緡，府庫不支數月。太常博士韋都賓、陳京建議，以為：「貨利所聚，皆在富商，請括富商錢，出萬緡者，借其餘以供軍。計天下不過借一二千商，則數年之用足矣。」上從之。甲子，詔借商人錢，令度支條上。判度支杜佑大索長安中商賈所有貨，意其不實，輒加搒捶，人不勝苦，有縊死者，長安囂然如被寇盜。計所得纔八十餘萬緡。又括僦櫃質錢，凡蓄積錢帛粟麥者，皆借四分之一，封其櫃窖；百姓為之罷市，相帥遮宰相馬自訴，以千萬數。盧233cc始慰諭之，勢不可遏，乃疾驅自他道歸。計并借商所得，纔二百萬緡，人已竭矣。京，叔明之五世孫也。汴將葛從周攻齊州刺史朱威，朱瑄、朱瑾引兵救之。十一月，辛未，徙保義節度使折從阮為靜難節度使，討野雞族。以衞尉少卿李淵為山西、河東撫慰大使，承制黜陟選補郡縣文武官，仍發河東兵討捕羣盜。淵行至龍門，擊賊帥毋端兒，破之。吳主立子亮為太子。秦主丕以苻登為征西大將軍、開府儀同三司、南安王，持節、州牧、都督，皆因其所稱而授之。又以徐義為右丞相。留王騰守晉陽，右僕射楊輔戍壺關，帥衆四萬，進屯平陽。辛巳，蜀大赦，改元明德。春，正月，丙寅，蜀郡岷山崩，壅江三日，江水竭。劉向大惡之，曰：「昔周岐山崩，三川竭，而幽王亡。岐山者，周所興也。漢家本起於蜀、漢，今所起之地，山崩川竭，星孛又及攝提、大角，從參至辰，殆必亡矣！」鎮之至尋陽，為苟林所破。盧循聞之，以林為南蠻校尉，分兵配之，使乘勝伐江陵，聲言徐道覆已克建康。桓謙於道召募義舊，民投之者二萬人。謙屯枝江，林屯江津，二寇交逼，江陵士民多懷異心。道規乃會將士告之曰：「桓謙今在近道，聞諸長者頗有去就之計，吾東來文武足以濟事，若欲去者，本不相禁。」因夜開城門，達曉不閉。衆咸憚服，莫有去者。秋，會稽大疫。夏，六月，甲戌，孝宣園東闕災。辛巳，赦天下。加成德節度使王景崇兼侍中。吳明徹至臨川攻周迪，不能克。丁亥，詔安成王頊代之。漢王出滎陽，至成皋，入關，收兵欲復東。轅生說漢王曰：「漢與楚相距滎陽數歲，漢常困。願君王出武關，項王必引兵南走。王深壁勿戰，令滎陽、成皋間且得休息，使韓信等得安輯河北趙地，連燕、齊，君王乃復走滎陽。如此，則楚所備者多，力分；漢得休息，復與之戰，破之必矣！」漢王從其計，出軍宛、葉間。與黥布行收兵。羽聞漢王在宛，果引兵南；漢王堅壁不與戰。初，盧233cc與御史大夫嚴郢共構楊炎、趙惠伯之獄，炎死，233cc復忌郢。會蔡廷玉等貶官，殿中侍御史鄭詹誤遞文符至昭應送之，廷玉等行已至藍田，召還而東，廷玉等以為執己送朱滔，至靈寶西，赴河死。上聞之，駭異，盧233cc因奏：「朱泚必疑以為詔旨，請遣三司使案詹。」又言：「御史所為，必稟大夫，請并郢案之。」獄未具，壬午，233cc奏杖殺詹於京兆府；貶郢費州刺史，卒於貶所。五官中郎將張純與太僕朱浮奏議：「禮，為人子，事大宗，降其私親。當除今親廟四，以先帝四廟代之。」大司徒涉等奏「立元、成、哀、平四廟。」上自以昭穆次第，當為元帝後。十二月，魏行臺楊白駒與東魏陽州刺史段粲戰於蓼塢，魏師敗績。河西四郡以去涼州治遠，隔以河寇，上書求別置州。六月，丙子，詔以陳留邯鄲商為雍州剌史，典治之。殿中侍御史貴鄉霍獻可，宣禮之甥也，言於太后曰：「陛下不殺裴宣禮，臣請隕命於前。」以頭觸殿階，血流霑地，以示為人臣不私其親。太后皆不聽。獻可常以綠帛裹其傷，微露之於幞頭下，冀太后見之以為忠。甲午，魏主朝太后于西林園，文武侍坐，酒酣迭舞，康生乃為力士儛，及折旋之際，每顧視太后，舉手、蹈足、瞋目、頷首，為執殺之勢，太后解其意而不敢言。日暮，太后欲攜帝宿宣光殿，侯剛曰：「至尊已朝訖，嬪御在南，何必留宿！」康生曰：「至尊陛下之兒，隨陛下將東西，更復訪誰！」羣臣莫敢應。太后自起援帝臂，下堂而去。康生大呼，唱萬歲。帝前入閤，左右競相排，閤不得閉。康生奪難當千牛刀，斫直後元思輔，乃得定。帝旣升宣光殿，左右侍臣俱立西階下。康生乘酒勢將出處分，為义所執，鎖於門下。光祿勳賈粲紿太后曰：「侍官懷恐不安，陛下宜親安慰。」太后信之，適下殿，粲卽扶帝出東序，前御顯陽殿，閉太后於宣光殿。至晚，义不出，令侍中、黃門、僕射、尚書等十餘人就康生所訊其事，處康生斬刑，難當絞刑。义與剛並在內，矯詔決之，康生如奏，難當恕死從流。難當哭辭父，康生慷慨不悲，曰：「我不反死，汝何哭也？」時已昏闇，有司驅康生赴市，斬之；尚食典御奚混與康生同執刀入內，亦坐絞。難當以侯剛壻，得留百餘日，竟流安州；久之，义使行臺盧同就殺之。以劉騰為司空。八坐、九卿常旦造騰宅，參其顏色，然後赴省府，亦有終日不得見者。公私屬請，唯視貨多少，舟車之利，山澤之饒，所在榷固，刻剝六鎮，交通互市，歲入利息以巨萬萬計，逼奪鄰舍以廣其居，遠近苦之。帝觀覽大政，留心庶事；太傅越不悅，固求出藩。庚辰，越出鎮許昌。楊行密謂諸將曰：「孫儒之衆十倍於我，吾戰數不利，欲退保銅官，何如？」劉威、李神福曰：「儒掃地遠來，利在速戰。宜屯據險要，堅壁清野以老其師，時出輕騎抄其饋餉，奪其俘掠。彼前不得戰，退無資糧，可坐擒也！」戴友規曰：「儒與我相持數年，勝負略相當。今悉衆致死於我，我若望風棄城，正墮其計。淮南士民從公渡江及自儒軍來降者甚衆，公宜遣將先護送歸淮南，使復生業；儒軍聞淮南安堵，皆有思歸之心，人心旣搖，安得不敗！」行密悅，從之。友規，廬州人也。癸丑，贈顏真卿司徒，諡曰文忠。匈奴大人劉務桓卒，弟閼頭立，將貳於代。二月，代王什翼犍引兵西巡臨河，閼頭懼，請降。臨淮王彧、安豐王延明，帥百僚，封府庫，備法駕迎顥。丙子，顥入洛陽宮，改元建武，大赦。以陳慶之為侍中、車騎大將軍，增邑萬戶。楊椿在洛陽，椿弟順為冀州刺史，兄子侃為北中郎將，從魏主在河北。顥意忌椿，而以其家世顯重，恐失人望，未敢誅也。或勸椿出亡，椿曰：「吾內外百口，何所逃匿！正當坐待天命耳。」秦大赦，改元建元。八月，吐蕃祿東贊遣其子起政將兵擊吐谷渾，以吐谷渾內附故也。泰嘗舉有道，不就，同郡宋沖素服其德，以為自漢元以來，未見其匹，嘗勸之仕。泰曰：「吾夜觀乾象，晝察人事，天之所廢，不可支也，吾將優游卒歲而已。」然猶周旋京師，誨誘不息。徐穉以書戒之曰：「大木將顛，非一繩所維，何為栖栖不遑寧處！」泰感寤曰：「謹拜斯言，以為師表。」少內史崔仲方勸隋主除周六官，依漢、魏之舊，從之。置三師、三公及尚書、門下、內史、祕書、內侍五省，御史、都水二臺，太常等十一寺，左右衞等十二府，以分司統職。又置上柱國至都督十一等勳官，以酬勤勞；特進至朝散大夫七等散官，以加文武官之有德聲者。改侍中為納言。以相國司馬高熲為尚書左僕射，兼納言，相國司錄京兆虞慶則為內史監，兼吏部尚書，相國內郎李德林為內史令。壬寅，齊以蘭陵王長恭為太尉，趙彥深為司空，和士開錄尚書事，徐之才為尚書令，唐邕為左僕射，吏部尚書馮子琮為右僕射，仍攝選。元顯欲盡誅諸桓。中護軍桓脩，驃騎長史王誕之甥也，誕有寵於元顯，因陳脩等與玄志趣不同，元顯乃止。誕，導之曾孫也。初，太祖為魏公，以贊令劉放、參軍事孫資皆為祕書郎。文帝卽位，更命祕書曰中書，以放為監，資為令，遂掌機密。帝卽位，尤見寵任，皆加侍中、光祿大夫，封本縣侯。是時，帝親覽萬機，數興軍旅，腹心之任，皆二人管之；每有大事，朝臣會議，常令決其是非，擇而行之。中護軍蔣濟上疏曰：「臣聞大臣太重者國危，左右太親者身蔽，古之至戒也。往者大臣秉事，外內扇動；陛下卓然自覽萬機，莫不祗肅。夫大臣非不忠也，然威權在下，則衆心慢上，勢之常也。陛下旣已察之於大臣，願無忘之於左右，左右忠正遠慮，未必賢於大臣，至於便辟取合，或能工之。今外所言，輒云『中書』，雖使恭慎，不敢外交，但有此名，猶惑世俗。況實握事要，日在目前，儻因疲倦之間，有所割制，衆臣見其能推移於事，卽亦因時而向之。一有此端，私招朋援，臧否毀譽，必有所興，功負賞罰，必有所易，直道而上者或壅，曲附左右者反達，因微而入，緣形而出，意所狎信，不復猜覺。此宜聖智所當早聞，外以經意，則形際自見；或恐朝臣畏言不合而受左右之怨，莫適以聞。臣竊亮陛下潛神默思，公聽並觀，若事有未盡於理而物有未周於用，將改曲易調，遠與黃、唐角功，近昭武、文之績，豈牽近習而已哉！然人君不可悉任天下之事，必當有所付；若委之一臣，自非周公旦之忠，管夷吾之公，則有弄權敗官之敝。當今柱石之士雖少，至於行稱一州，智效一官，忠信竭命，各奉其職，可並驅策，不使聖明之朝有專吏之名也！」帝不聽。春，正月，戊戌，大赦。李勣將至，上命先以高藏等獻于昭陵，具軍容，奏凱歌，入京師，獻于太廟。十二月，丁巳，上受俘于含元殿。以高藏政非己出，赦以為司平太常伯、員外同正。以泉男產為司宰少卿，僧信誠為銀青光祿大夫，泉男生為右衞大將軍。李勣以下，封賞有差。泉男建流黔州，扶餘豐流嶺南，分高麗五部、百七十六城、六十九萬餘戶，為九都督府、四十二州、百縣，置安東都護府於平壤以統之。擢其酋帥有功者為都督、刺史、縣令，與華人參理。以右威衞大將軍薛仁貴檢校安東都護，總兵二萬人以鎮撫之。殷，彭之子也。彭時為燕大長秋，以書戒殷曰：「王彌、曹嶷，必有子孫，汝善招撫，勿尋舊怨，以長亂源！」殷推求，得彌從子立、嶷孫巖於山中，請與相見，深結意分。彭復遣使遺以車馬衣服，郡民由是大和。銀胡4a6e都指揮使王思同帥部兵三千，山後八軍巡檢使李承約帥部兵二千奔河東；守光弟守奇奔契丹，未幾，亦奔河東，河東節度使晉王克用以承約為匡霸指揮使，思同為飛騰指揮使。思同母，仁恭之女也。靈武節度使李進誠奏敗吐蕃三千騎於大石山下。帝與公孫述書，陳言禍福，示以丹青之信。述省書太息，以示所親。太常常少、光祿勳張隆皆勸述降。述曰：「廢興，命也，豈有降天子哉！」左右莫敢復言。少、隆皆以憂死。齊王憲、于翼、李穆，所向克捷，降拔三十餘城，皆棄而不守。唯以王藥城要害，令儀同三司韓正守之，正尋以城降齊。以漢高廟為文祖廟。漢氏園寢廟在京師者，勿罷，祠薦如故。諸劉勿解其復，各終厥身；州牧數存問，勿令有侵冤。夏，五月，甲戌，漢中山崩。詔以員外散騎常侍姜謩為秦州刺史，謩撫以恩信，盜賊悉歸首，士民安之。以劉幽求為右僕射、同中書門下三品，魏知古為侍中，崔湜為檢校中書令。六月，丙午，恆州大水，呼沱溢，漂溺五千三百家。庚子，以琅邪王德文為大司馬，武陵王遵為太保，劉裕為侍中、車騎將軍、都督中外諸軍事，徐、青二州刺史如故，劉毅為左將軍，何無忌為右將軍、督豫州‧揚州五郡軍事、豫州刺史，劉道規為輔國將軍、督淮北諸軍事、幷州刺史，魏詠之為征虜將軍、吳國內史。裕固讓不受；加錄尚書事，又不受，屢請歸藩。詔百官敦勸，帝親幸其第；裕惶懼，復詣闕陳請，乃聽歸藩。以魏詠之為荊州刺史，代司馬休之。甲辰，赦天下，改元。李正己畏上威名，表獻錢三十萬緡；上欲受之，恐見欺，卻之則無辭。崔祐甫請遣使慰勞淄青將士，因以正己所獻錢賜之，使將士人人戴上恩；又諸道聞之，知朝廷不重貨財。上悅，從之。正己大慙服。天下以為太平之治，庶幾可望焉。板楯蠻寇亂巴郡，連年討之，不能剋。帝欲大發兵，以問益州計吏漢中程包，對曰：「板楯七姓，自秦世立功，復其租賦。其人勇猛善戰。昔永初中，羌入漢川，郡縣破壞，得板楯救之，羌死敗殆盡，羌人號為神兵，傳語種輩，勿復南行。至建和二年，羌復大入，實賴板楯連摧破之。前車騎將軍馮緄南征武陵，亦倚板楯以成其功。近益州郡亂，太守李顒亦以板楯討而平之。忠功如此，本無惡心。長吏鄉亭更賦至重，僕役箠楚，過於奴虜，亦有嫁妻賣子，或乃至自剄割，雖陳冤州郡，而牧守不為通理，闕庭悠遠，不能自聞，含怨呼天，無所叩愬。故邑落相聚以叛戾，非有謀主僭號以圖不軌。今但選明能牧守，自然安集，不煩征伐也！」帝從其言，選用太守曹謙，宣詔赦之，卽時皆降。張重華遣將軍張弘、宋修會王擢帥騎萬五千伐秦；秦丞相雄、衞將軍菁拒之，大敗涼兵於龍黎，斬首萬二千級，虜張弘、宋修，王擢棄秦州，奔姑臧。秦主健以領軍將軍苻願為秦州刺史，鎮上邽。丁丑，燕慕容拔攻魏令支戍，克之，宿沓干走，執魏遼西太守那頡。燕以拔為幽州刺史，鎮令支，以中堅將軍遼西陽豪為本郡太守。丁亥，以章武公淵為尚書令，博陵公虔為尚書左僕射，尚書王騰為右僕射。納故中書令王獻之女為太子妃。獻之，羲之之子也。春，三月，甲戌，延自殺。以太常周澤行司徒事；頃之，復為太常。夏，四月，丁巳，以鉅鹿太守南陽邢穆為司徒。太傅越遣司馬王斌帥甲士五千人入衞京師，張軌亦遣督護北宮純將兵衞京師。五月，彌入自轘轅，敗官軍于伊北，京師大震，宮城門晝閉。壬戌，彌至洛陽，屯于津陽門。詔以王衍都督征討諸軍事。北宮純募勇士百餘人突陳，彌兵大敗。乙丑，彌燒建春門而東，衍遣左衞將軍王秉追之，戰于七里澗，又敗之。癸丑，以山南西道節度使張獻誠兼劍南東川節度使，邛州刺史柏茂琳為邛南防禦使；以崔旰為茂州刺史，充西山防禦使。三月，癸未，獻誠與旰戰于梓州，獻誠軍敗，僅以身免，旌節皆為旰所奪。琛至長安，秦王堅方畋於萬年，欲引見琛，琛曰：「秦使至燕，燕之君臣朝服備禮，灑掃宮庭，然後敢見。今秦王欲野見之，使臣不敢聞命！」尚書郎辛勁謂琛曰：「賓客入境，惟主人所以處之，君焉得專制其禮！且天子稱乘輿，所至曰行在所，何常居之有！又，春秋亦有遇禮，何為不可乎！」琛曰：「晉室不綱，靈祚歸德，二方承運，俱受明命。而桓溫猖狂，窺我王略，燕危秦孤，勢不獨立，是以秦主同恤時患，要結好援。東朝君臣，引領西望，愧其不競，以為鄰憂，西使之辱，敬待有加。今強寇旣退，交聘方始，謂宜崇禮篤義以固二國之歡；若忽慢使臣，是卑燕也，豈脩好之義乎！夫天子以四海為家，故行曰乘輿，止曰行在。今海縣分裂，天光分曜，安得以乘輿、行在為言哉！禮，不期而見曰遇；蓋因事權行，其禮簡略，豈平居容與之所為哉！客使單行，誠勢屈於主人；然苟不以禮，亦不敢從也。」堅乃為之設行宮，百僚倍位，然後延客，如燕朝之儀。高麗遣其將安固將高麗、靺鞨兵擊契丹；松漠都督李窟哥禦之，大敗高麗於新城。梁已幷秦嘉軍，軍胡陵，將引軍而西。章邯軍至栗，項梁使別將朱雞石、餘樊君與戰。餘樊君死；朱雞石軍敗，亡走胡陵。梁乃引兵入薛，誅朱雞石。莽於是因呂寬之獄，遂窮治黨與，連引素所惡者悉誅之。元帝女弟敬武長公主素附丁、傅，及莽專政，復非議莽；紅陽侯王立，莽之尊屬；平阿侯王仁，素剛直；莽皆以太皇太后詔，遣使迫守，令自殺。莽白太后，主暴病薨；太后欲臨其喪，莽固爭而止。甄豐遣使者乘傳案治衞氏黨與，郡國豪桀及漢忠直臣不附莽，皆誣以罪法而殺之。何武、鮑宣及王商子樂昌侯安，辛慶忌三子護羌校尉通、函谷都尉遵、水衡都尉茂，南郡太守辛伯等皆坐死。凡死者數百人，海內震焉。北海逄萌謂友人曰：「三綱絕矣，不去，禍將及人！」卽解冠掛東都城門，歸，將家屬浮海，客於遼東。九月，戊寅，衞將軍江陵穆公陸曄卒。五月，以襄國郡為趙國，濟南郡為陳國，武當、安富二郡為越國，上黨郡為代國，新野郡為滕國，邑各萬戶；令趙王招、陳王純、越王盛、代王達、滕王逌並之國。乙巳，朱泚表請留闕下，以弟滔知幽州、盧龍留後，許之。東魏丞相歡遊汾陽之天池，得奇石，隱起成文曰「六王三川」。以問行臺郎中陽休之，對曰：「六者，大王之字；王者，當王天下。河、洛、伊為三川，涇、渭、洛亦為三川。大王若受天命，終應奄有關、洛。」歡曰：「世人無事常言我反，況聞此乎！慎勿妄言！」休之，固之子也。行臺郎中中山杜弼承間勸歡受禪，歡舉杖擊走之。西羌大都督姚弋仲稱疾不賀，虎屢召之，乃至。正色謂虎曰：「弋仲常謂大王命世英雄，柰何把臂受託而返奪之邪？」虎曰：「吾豈樂此哉！顧海陽年少，恐不能了家事，故代之耳。」心雖不平，然察其誠實，亦不之罪。初，黃巢焚長安宮室而去，諸道兵入城縱掠，焚府寺民居什六七，王徽累年補葺，僅完一二，至是復為亂兵焚掠，無孑遺矣。魏以丞相高陽王雍為大司馬。復以廣陽王深為大都督，討鮮于脩禮；章武王融為左都督，裴衍為右都督，並受深節度。班固贊曰：孝平之世，政自莽出，褒善顯功，以自尊盛。觀其文辭，方外百蠻，無思不服，休徵嘉應，頌聲並作；至於變異見於上，民怨於下，莽亦不能文也。朱泚更國號曰漢，自號漢元天皇，改元天皇。宋之境內，凡有州二十二，郡二百七十四，縣千二百九十九，戶九十四萬有奇。東方諸郡連歲旱饑，米一升錢數百，建康亦至百餘錢，餓死什六七。河南王乾歸立其妻邊氏為王后；置百官，倣漢制，以南川侯出連乞都為丞相，梁州刺史悌眷為御史大夫，金城邊芮為左長史，東秦州刺史祕宜為右長史，武始翟勍為左司馬，略陽王松壽為主簿，從弟軻彈為梁州牧，弟益州為秦州牧，屈眷為河州牧。西域城郭諸國皆服於漢，唯焉耆王元孟未降，班勇奏請攻之。於是遣敦煌太守張朗將河西四郡兵三千人配勇，因發諸國兵四萬餘人分為兩道擊之，勇從南道，朗從北道，約期俱至焉耆。而朗先有罪，欲徼功自贖，遂先期至爵離關，遣司馬將兵前戰，獲首虜二千餘人，元孟懼誅，逆遣使乞降。張朗徑入焉耆，受降而還。朗得免誅，勇以後期徵，下獄，免。蒙驁伐韓，取十二城。徐州治中東海王朗及別駕琅邪趙昱說刺史陶謙曰：「求諸侯莫如勤王，今天子越在西京，宜遣使奉貢。」謙乃遣昱奉章至長安。詔拜謙徐州牧，加安東將軍，封溧陽侯。以昱為廣陵太守，朗為會稽太守。郎中令泠褒、黃門郎段猶等復奏言：「定陶共皇太后、共皇后皆不宜復引定陶藩國之名，以冠大號；車馬、衣服宜皆稱皇之意，置吏二千石以下，各供厥職；又宜為共皇立廟京師。」後上復下其議，羣下多順指言：「母以子貴，宜立尊號以厚孝道。」唯丞相光、大司馬喜、大司空丹以為不可。丹曰：「聖王制禮，取法於天地。尊卑者，所以正天地之位，不可亂也。今定陶共皇太后、共皇后以『定陶共』為號者，母從子，妻從夫之義也。欲立官置吏，車服與太皇太后並，非所以明『尊無二上』之義也。定陶共皇號諡已前定，義不得復改。禮：『父為士，子為天子，祭以天子，其尸服以士服』，子無爵父之義，尊父母也。為人後者為之子，故為所後服斬衰三年，而降其父母期，明尊本祖而重正統也。孝成皇帝聖恩深遠，故為共王立後，奉承祭祀，令共皇長為一國太祖，萬世不毀，恩義已備。陛下旣繼體先帝，持重大宗，承宗廟、天地、社稷之祀，義不可復奉定陶共皇，祭入其廟。今欲立廟於京師，而使臣下祭之，是無主也。又，親盡當毀，空去一國太祖不墮之祀而就無主當毀不正之禮，非所以尊厚共皇也！」丹由是浸不合上意。周室諸王數欲伺隙殺堅，堅都督臨涇李圓通常保護之，由是得免。安重誨恃恩驕橫，殿直馬延誤衝前導，斬之於馬前，御史大夫李琪以聞。秋，七月，重誨白帝下詔，稱延陵突重臣，戒諭中外。懷光欲緩戰期，且激怒諸軍，奏言：「諸軍糧賜薄，神策獨厚，厚薄不均，難以進戰。」上以財用方窘，若糧賜皆比神策，則無以給之，不然，又逆懷光意，恐諸軍觖望；乃遣陸贄詣懷光營宣慰，因召李晟參議其事。懷光意欲晟自乞減損，使失士心，沮敗其功，乃曰：「將士戰鬬同而糧賜異，何以使之協力！」贄未有言，數顧晟。晟曰：「公為元帥，得專號令；晟將一軍，受指蹤而已。至於增減衣食，公當裁之。」懷光默然，又不欲自減之，遂止。上聞河南守吳公治平為天下第一，召以為廷尉。吳公薦洛陽人賈誼，帝召以為博士。是時賈生年二十餘。帝愛其辭博，一歲中，超遷至太中大夫。賈生請改正朔，易服色，定官名，興禮樂，以立漢制，更秦法；帝謙讓未遑也。壬午，北京言契丹寇嵐州。己丑，新羅奏為百濟所攻，破其十三城。齊主使長樂王尉世辯帥千餘騎覘周師，出滏口，登高阜西望，遙見羣烏飛起，謂是西軍旗幟，卽馳還；比至紫陌橋，不敢回顧。世辯，粲之子也。於是黃門侍郎顏之推、中書侍郎薛道衡、侍中陳德信等勸上皇往河外募兵，更為經略；若不濟，南投陳國。從之。道衡，孝通之子也。丁丑，太皇太后、太上皇后自鄴先趣濟州；癸未，幼主亦自鄴東行。己丑，周師至紫陌橋。高駢至成都，明日，發步騎五千追南詔，至大渡河，殺獲甚衆，擒其酋長數十人，至成都，斬之。脩復邛崍關、大渡河諸城柵，又築城於戎州馬湖鎮，號平夷軍，又築城於沐源川，皆蠻入蜀之要路也，各置兵數千戍之。自是蠻不復入寇。駢召黃景復，責以大渡河失守，腰斬之。駢又奏請自將本管及天平、昭義、義成等軍共六萬人擊南詔，詔不許。又作守論，以為：「今之議者皆曰：夫倔強之徒，吾以良將勁兵為銜策，高位美爵充飽其腸，安而不撓，外而不拘，亦猶豢擾虎狼而不拂其心，則忿氣不萌；此大曆、貞元所以守邦也，亦何必疾戰，焚煎吾民，然後以為快也！愚曰：大曆、貞元之間，適以此為禍也。當是之時，有城數十，千百卒夫，則朝廷別待之，貸以法度。於是闊視大言，自樹一家，破制削法，角為尊奢，天子養威而不問，有司守恬而不呵。王侯通爵，越錄受之；覲聘不來，几杖扶之；逆息虜胤，皇子嬪之；裝緣采飾，無不備之。是以地益廣，兵益強，僭擬益甚，侈心益昌。於是土田名器，分劃殆盡，而賊夫貪心，未及畔岸，遂有淫名越號，或帝或王，盟詛自立，恬淡不畏，走兵四略以飽其志者也。是以趙、魏、燕、齊卓起大唱，梁、蔡、吳、蜀躡而和之；其餘混澒軒囂，欲相效者，往往而是。運遭孝武，宵旰不忘，前英後傑，夕思朝議，故能大者誅鋤，小者惠來。不然，周、秦之郊，幾為犯獵哉！大抵生人油然多欲，欲而不得則怒，怒則爭亂隨之，是以敎笞於家，刑罰於國，征伐於天下，此所以裁其欲而塞其爭也。大曆、貞元之間，盡反此道，提區區之有而塞無涯之爭，是以首尾指支，幾不能相運掉也。今者不知非此，而反用以為經。愚見為盜者非止於河北而已，嗚呼！大曆、貞元守邦之術，永戒之哉！」初，長安人梁崇義以羽林射生從來瑱鎮襄陽，累遷右兵馬使。崇義有勇力，能卷鐵舒鉤，沈毅寡言，得衆心。瑱之入朝也，命諸將分戍諸州；瑱死，戍者皆奔歸襄陽。行軍司馬龐充將兵二千赴河南，至汝州，聞瑱死，引兵還襲襄州；左兵馬使李昭拒之，充奔房州。崇義自鄧州引戍兵歸，與昭及副使薛南陽相讓為長，久之不決，衆皆曰：「兵非梁卿主之不可。」遂推崇義為帥。崇義尋昭及南陽，以其狀聞，上不能討。三月，甲辰，以崇義為襄州刺史、山南東道節度留後。崇義奏改葬瑱，為之立祠，不居瑱聽事及正堂。錢鏐潛遣衢州羅城使葉讓殺刺史陳璋，事泄；十二月，璋斬讓而叛，降于楊行密。秋，七月，辛巳，以太僕泰山馬英為太尉。九月，商丘成為御史大夫。上遣殿內監竇誕、右衞將軍宇文歆助幷州總管齊王元吉守晉陽。誕，抗之子也，尚帝女襄陽公主。元吉性驕侈，奴客婢妾數百人，好使之被甲，戲為攻戰，前後死傷甚衆，元吉亦嘗被傷。其乳母陳善意苦諫，元吉醉，怒，命壯士毆殺之。性好田獵，載罔罟三十餘車，嘗言：「我寧三日不食，不能一日不獵。」常與誕遊獵，蹂踐人禾稼。又縱左右奪民物，當衢射人，觀其避箭。夜，開府門，宣淫他室。百姓憤怨，歆屢諫不納，乃表言其狀。壬戌，元吉坐免官。陳伯之屯西明門，每城中有降人出，伯之輒呼與耳語。衍恐其復懷翻覆，密語伯之曰：「聞城中甚忿卿舉江州降，欲遣刺客中卿，宜以為慮」。伯之未之信。會東昏侯將鄭伯倫來降，衍使伯倫過伯之，謂曰：「城中甚忿卿，欲遣信誘卿以封賞，須卿復降，當生割卿手足；卿若不降，復欲遣刺客殺卿。宜深為備。」伯之懼，自是始無異志。湖州刺史錢鏢酗酒殺人，恐吳越王鏐罪之，冬，十月，辛亥朔，殺都監潘長、推官鍾安德，奔于吳。姜維欲使會盡殺北來諸將，己因殺會，盡坑魏兵，復立漢主，密書與劉禪曰：「願陛下忍數日之辱，臣欲使社稷危而復安，日月幽而復明。」會欲從維言誅諸將，猶豫未決。春，閏正月，丁卯，封皇子成美為恆王，隆基為楚王，隆範為衞王，隆業為趙王。壬寅，魏主還平城。己未，崖州司戶李德裕卒。壬午，馬燧、渾瑊破李懷光兵於長春宮南，遂掘塹圍宮城；懷光諸將相繼來降。詔以燧、瑊為招撫使。莽避火宣室前殿，火輒隨之。莽紺袀服，持虞帝匕首；天文郎按式於前，莽旋席隨斗柄而坐，曰：「天生德於予，漢兵其如予何！」庚戌，旦明，羣臣扶掖莽自前殿之漸臺，公卿從官尚千餘人隨之。王邑晝夜戰，罷極，士死傷略盡；馳入宮，間關至漸臺，見其子侍中睦解衣冠欲逃，邑叱之，令還，父子共守莽。軍人入殿中，聞莽在漸臺，衆共圍之數百重。臺上猶與相射，矢盡，短兵接；王邑父子、4820惲、王巡戰死，莽入室。下餔時，衆兵上臺，苗訢、唐尊、王盛等皆死。商人杜吳殺莽，校尉東海公賓就斬莽首；軍人分莽身，節解臠分，爭相殺者數十人；公賓就持莽首詣王憲。憲自稱漢大將軍，城中兵數十萬皆屬焉；舍東宮，妻莽後宮，乘其車服。癸丑，李松、鄧曄入長安，將軍趙萌、申屠建亦至；以王憲得璽綬不上，多挾宮女，建天子鼓旗，收斬之。傳莽首詣宛，縣於市；百姓共提擊之，或切食其舌。東郡太守翟義，方進之子也，與姊子上蔡陳豐謀曰：「新都侯攝天子位，號令天下，故擇宗室幼稚者以為孺子，依託周公輔成王之義，且以觀望，必代漢家，其漸可見。方今宗室衰弱，外無強蕃，天下傾首服從，莫能亢扞國難。吾幸得備宰相子，身守大郡，父子受漢厚恩，義當為國討賊，以安社稷；欲舉兵西，誅不當攝者，選宗室子孫輔而立之。設令時命不成，死國埋名，猶可以不慙於先帝。今欲發之，汝肯從我乎？」豐年十八，勇壯，許諾。義遂與東郡都尉劉宇、嚴鄉侯劉信、信弟武平侯劉璜結謀，以九月都試日斬觀令，因勒其車騎、材官士，募郡中勇敢，部署將帥。信子匡時為東平王，乃幷東平兵，立信為天子；義自號大司馬、柱天大將軍；移檄郡國，言：「莽鴆殺孝平皇帝，攝天子位，欲絕漢室。今天子已立，共行天罰！」郡國皆震。比至山陽，衆十餘萬。癸巳，齊主如晉陽。丁未，百官請納職田充軍糧；許之。粲、曜送尚書盧志、侍中許遐、太子右衞率崔瑋于平陽。聰復以曜為車騎大將軍，以前將軍劉豐為幷州刺史，鎮晉陽。九月，聰以盧志為太弟太師，崔瑋為太傅，許遐為太保，高喬、令狐泥皆為武衞將軍。辛亥，以馮繼業為朔方留後。庚辰，詔右翊衞大將軍淮安王神通為山東道安撫大使，山東諸軍並受節度；以黃門侍郎崔民幹為副。命武勝節度使宋延渥以水軍巡江。王敦以璞為記室參軍。璞善卜筮，知敦必為亂，己預其禍，甚憂之。大將軍掾潁川陳述卒，璞哭之極哀，曰：「嗣祖，焉知非福也！」劉文靜勸李淵與突厥相結，資其士馬以益兵勢。淵從之，自為手啟，卑辭厚禮，遺始畢可汗云：「欲大舉義兵，遠迎主上，復與突厥和親，如開皇之時。若能與我俱南，願勿侵暴百姓；若但和親，坐受寶貨，亦唯可汗所擇。」始畢得啟，謂其大臣曰：「隋主為人，我所知也，若迎以來，必害唐公而擊我無疑矣。苟唐公自為天子，我當不避盛暑，以兵馬助之。」卽命以此意為復書。使者七日而返，將佐皆喜，請從突厥之言，淵不可。裴寂、劉文靜皆曰：「今義兵雖集而戎馬殊乏，胡兵非所須，而馬不可失；若復稽回，恐其有悔。」淵曰：「諸君宜更思其次。」寂等乃請尊天子為太上皇，立代王為帝，以安隋室；移檄郡縣；改易旗幟，雜用絳白，以示突厥。淵曰：「此可謂『掩耳盜鍾』，然逼於時事，不得不爾。」乃許之，遣使以此議告突厥。庚辰，錢鏐如睦州。九月，有司上先太后諡曰惠安。廣、新二州賊帥高法澄、沈寶徹殺隋官，據州，附於林士弘，漢陽太守馮盎擊破之。旣而寶徹兄子智臣復聚兵於新州，盎引兵擊之。賊始合，盎免胄大呼曰：「爾識我乎？」賊多棄仗肉袒而拜，遂潰，擒寶徹、智臣等，嶺外遂定。燕苻昭儀有疾，龍城人王榮自言能療之。昭儀卒，燕王熙立榮於公車門，支解而焚之。鄴王羅紹威得風痹病，上表稱：「魏故大鎮，多外兵，願得有功重臣鎮之，臣乞骸骨歸第。」帝聞之，撫案動容。己亥，以其子周翰為天雄節度副使，知府事。謂使者曰：「亟歸語而主：為我強飯！如有不可諱，當世世貴爾子孫以相報也。今使周翰領軍府，尚冀爾復愈耳。」劉道濟卒，梁儁之、裴方明等密埋其尸於齋後，詐為道濟敎命以答籤疏，雖其母妻亦不知也。程道養於毀金橋登壇郊天，方明將三千人出擊之，道養等大敗，退保廣漢。桂陽王休範之反也，使道士陳公昭作天公書，題云「沈丞相」，付荊州刺史沈攸之門者。攸之不開視，推得公昭，送之朝廷。及休範反，攸之謂僚佐曰：「杜陽必聲言我與之同。若不顛沛勤王，必增朝野之惑。」乃與南徐州刺史建平王景素、郢州刺史晉熙王燮、湘州刺史王僧虔、雍州刺史張興世同舉兵討休範。休範留中兵參軍毛惠連等守尋陽，燮遣中兵參軍馮景祖襲之。癸卯，惠連等開門請降，殺休範二子，諸鎮皆罷兵。景素，宏之子也。二月，魏主如上黨，西至吐京，討徙叛胡，出配郡縣。十二月，甲辰，李敬周奏拔慶州，族竇廷琬。戊子，以淮西留後李希烈為節度使。匡國節度使長樂忠敬王馮行襲疾篤，表請代者。許州牙兵二千，皆秦宗權餘黨，帝深以為憂。六月，庚戌，命崇政院直學士李珽馳往視行襲病，曰：「善諭朕意，勿使亂我近鎮。」珽至許州，謂將吏曰：「天子握百萬兵，去此數舍；馮公忠純，勿使上有所疑。汝曹赤心奉國，何憂不富貴！」由是衆莫敢異議。行襲欲使人代受詔，珽曰：「東首加朝服，禮也。」乃卽臥內宣詔，謂行襲曰：「公善自輔養，勿視事，此子孫之福也。」行襲泣謝，遂解兩使印授珽，使代掌軍府。帝聞之曰：「予固知珽能辦事，馮族亦不亡矣。」庚辰，行襲卒。甲申，以李珽權知匡國留後，悉以行襲兵分隸諸校，冒馮姓者皆還宗。是歲，魏懷州刺史高允以老疾告歸鄉里，尋復以安車徵至平城，拜鎮軍大將軍、中書監；固辭，不許。乘車入殿，朝賀不拜。袁滋至唐州，去斥候，止其兵不使犯吳元濟境，元濟圍其新興柵，滋卑辭以請之，元濟由是不復以滋為意。朝廷知之，甲寅，以太子詹事李愬為唐、隨、鄧節度使。愬，聽之兄也。程知節將內馬軍與密同營在北邙山上，單雄信將外馬軍營於偃師城北。世充遣數百騎渡通濟渠攻雄信營，密遣裴行儼與知節助之。行儼先馳赴敵，中流矢，墜於地；知節救之，殺數人，世充軍披靡，乃抱行儼重騎而還；為世充騎所逐，刺槊洞過，知節迴身捩折其槊，兼斬追者，與行儼俱免。會日暮，各斂兵還營。密驍將孫長樂等十餘人皆被重創。癸巳，山南西道節度使嚴震薨。初，行密與頵同閭里，少相善，約為兄弟，及頵首至廣陵，行密視之泣下；赦其母殷氏，行密與諸子皆以子孫禮事之。周師之克晉陽也，齊使開府儀同三司紇奚永安求救於突厥，比至，齊已亡。佗鉢可汗處永安於吐谷渾使者之下，永安言於佗鉢曰：「今齊國已亡，永安何用餘生！欲閉氣自絕，恐天下謂大齊無死節之臣；乞賜一刀，以顯示遠近。」佗鉢嘉之，贈馬七十匹而歸之。壬子，以天官侍郎韋嗣立為鳳閣侍郎、同平章事。戊辰，五將軍發長安。匈奴聞漢兵大出，老弱奔走，敺畜產遠遁逃，是以五將少所得。夏，五月，軍罷。度遼將軍出塞千二百餘里，至蒲離候水，斬首、捕虜七百餘級。前將軍出塞千二百餘里，至烏員，斬首、捕虜百餘級。蒲類將軍出塞千八百餘里，西至候山，斬首、捕虜，得單于使者蒲陰王以下三百餘級。聞虜已引去，皆不至期還。天子薄其過，寬而不罪。祈連將軍出塞千六百里，至雞秩山，斬首、捕虜十九級。逢漢使匈奴還者冉弘等，言雞秩山西有虜衆，祈連卽戒弘，使言無虜，欲還兵。御史屬公孫益壽諫，以為不可。祈連不聽，遂引兵還。虎牙將軍出塞八百餘里，至丹餘吾水上，卽止兵不進，斬首、捕虜千九百餘級，引兵還。上以虎牙將軍不至期，詐增鹵獲，而祈連知虜在前，逗遛不進，皆下吏，自殺。擢公孫益壽為侍御史。置洛口倉於鞏東南原上，築倉城，周回二十餘里，穿三千窖，窖容八千石以還，置監官并鎮兵千人。十二月，置回洛倉於洛陽北七里，倉城周回十里，穿三百窖。党項寇靈州、渭北，掠官馬。紹宗、豐生俱奔譙城，裨將斛律光、張恃顯尤之，紹宗曰：「吾戰多矣，未見如景之難克者也。君輩試犯之！」光等被甲將出，紹宗戒之曰：「勿渡渦水。」二人軍於水北，光輕騎射之。景臨渦水謂光曰：「爾求勳而來，我懼死而去。我，汝之父友，何為射我？汝豈自解不渡水南？慕容紹宗敎汝也！」光無以應。景使其徒田遷射光馬，洞胸；光易馬隱樹，又中之，退入於軍。景擒恃顯，旣而捨之。光走入譙城，紹宗曰：「今定何如，而尤我也！」光，金之子也。突厥降戶僕固都督勺磨及28042跌部落散居受降城側，朔方大使王晙言其陰引突厥，謀陷軍城，密奏請誅之。誘勺磨等宴於受降城，伏兵悉殺之，河曲降戶殆盡。拔曳固、同羅諸部在大同、橫野軍之側者，聞之皆忷懼。秋，幷州長史、天兵節度大使張說引二十騎，持節卽其部落慰撫之，因宿其帳下。副使李憲以虜情難信，馳書止之。說復書曰：「吾肉非黃羊，必不畏食；血非野馬，必不畏刺。士見危致命，此吾效死之秋也。」拔曳固、同羅由是遂安。壬戌，齊上皇如晉陽。上常蔬食，及圍城日久，上廚蔬茹皆絕，乃食雞子。綸因使者蹔通，上雞子數百枚，上手自料簡，歔欷哽咽。二月，端州司馬楊收長流驩州，尋賜死，其僚屬黨友坐長流嶺表者十餘人。侯景以羊鴉仁為五兵尚書。庚子，鴉仁出奔江西，將赴江陵，至東莞，盜疑其懷金，邀殺之。徵清河王蒜及渤海孝王鴻之子纘皆至京師。蒜父曰清河恭王延平；延平及鴻皆樂安夷王寵之子，千乘貞王伉之孫也。清河王為人嚴重，動止有法度，公卿皆歸心焉。李固謂大將軍冀曰：「今當立帝，宜擇長年，高明有德，任親政事者，願將軍審詳大計，察周、霍之立文、宣，戒鄧、閻之利幼弱！」冀不從，與太后定策禁中。丙辰，冀持節以王青蓋車迎纘入南宮。丁巳，封為建平侯。其日，卽皇帝位，年八歲。蒜罷歸國。丙子，贈故伊州刺史袁光庭工部尚書。光庭天寶末為伊州刺史，吐蕃陷河、隴，光庭堅守累年，吐蕃百方誘之，不下。糧竭兵盡，城且陷，光庭先殺妻子，然後自焚。郭昕使至，朝廷始知之，故贈官。六月，燕主垂軍黎陽。臨河欲濟，翟釗列兵南岸以拒之。辛亥，垂徙營就西津，去黎陽西四十里，為牛皮船百餘艘，偽列兵仗，泝流而上。釗亟引兵趣西津，垂潛遣中壘將軍桂林王鎮等自黎陽津夜濟，營于河南，比明而營成。釗聞之，亟還，攻鎮等營，垂命鎮等堅壁勿戰。釗兵往來疲暍，攻營不能拔，將引去；鎮等引兵出戰。驃騎將軍農自西津濟，與鎮等夾擊，大破之。釗走還滑臺，將妻子，收遺衆，北濟河，登白鹿山，憑險自守，燕兵不得進。農曰：「釗無糧，不能久居山中。」乃引兵還，留騎候之。釗果下山，還兵掩擊，盡獲其衆，釗單騎奔長子。西燕主永以釗為車騎大將軍、兗州牧，封東郡王。歲餘，釗謀反，永殺之。義宣兼荊、江、兗、豫四州之力，威震遠近。帝欲奉乘輿法物迎之，竟陵王誕固執不可，曰：「柰何持此座與人！」乃止。崔慧景之發建康也，其子覺為直閤將軍，密與之約，慧景至廣陵，覺走從之。慧景過廣陵數十里，召會諸軍主曰：「吾荷三帝厚恩，當顧託之重。幼主昏狂，朝廷壞亂；危而不扶，責在今日。欲與諸君共建大功以安社稷，何如？」衆皆響應，於是還軍向廣陵。司馬崔恭祖守廣陵城，開門納之。帝聞變，壬子，假右衞將軍左興盛節，督建康水陸諸軍以討之。慧景停廣陵二日，卽收衆濟江。建康士民逃難四出。太子洗馬蕭允至京口，端居不行，曰：「死生有命，如何可逃！禍之所來，皆生於利；苟不求利，禍從何生！」丙寅，李密所置伊州刺史張善相來降。甲戌，薛茂卿破科斗寨，擒河陽大將馬繼等，焚掠小寨一十七，距懷州纔十餘里。茂卿以無劉稹之命，故不敢入。時議者鼎沸，以為劉悟有功，不可絕其嗣。又，從諫養精兵十萬，糧支十年，如何可取！上亦疑之，以問李德裕，對曰：「小小進退，兵家之常。願陛下勿聽外議，則成功必矣！」上乃謂宰相曰：「為我語朝士：有上疏沮議者，我必於賊境上斬之！」議者乃止。初，梁州刺史羅尚，聞趙廞反，表：「廞非雄才，蜀人不附，敗亡可計日而待。」詔拜尚平西將軍、益州刺史，督牙門王敦、蜀郡太守徐儉，廣漢太守辛冉等七千餘人入蜀。特等聞尚來，甚懼，使其弟驤於道奉迎，幷獻珍玩。尚悅，以驤為騎督。特、流復以牛酒勞尚於緜竹，王敦、辛冉說尚曰：「特等專為盜賊，宜因會斬之；不然，必為後患。」尚不從。冉與特有舊，謂特曰：「故人相逢，不吉當凶矣。」特深自猜懼。己卯，車駕發成都，陳敬瑄送至漢州而還。尚書左丞孔坦奔陶侃，侃以為長史。六月，甲申，中山哀王竟薨。哀王者，帝之少弟，與太子游學相長大。及薨，太子前弔。上望見太子，感念哀王，悲不能自止。太子旣至前，不哀，上大恨曰：「安有人不慈仁，而可以奉宗廟，為民父母者乎！」是時駙馬都尉、侍中史丹護太子家，上以責謂丹，丹免冠謝曰：「臣誠見陛下哀痛中山王，至以感損。向者太子當進見，臣竊戒屬，毋涕泣，感傷陛下；罪乃在臣，當死！」上以為然，意乃解。初，帝取衞王直第為東宮，使直自擇所居。直歷觀府署，無如意者；末取廢陟屺寺，欲居之。齊王憲謂直曰：「弟子孫多，此無乃褊小？」直曰：「一身尚不自容，何論子孫！」直嘗從帝校獵而亂行，帝對衆撻之，直積怨憤，因帝在外，遂作亂。乙酉，帥其黨襲肅章門。長孫覽懼，奔詣帝所。尉遲運偶在門中，直兵奄至，手自闔門。直黨與運爭門，斫傷運指，僅而得閉。直久不得入，縱火焚門。運恐火盡，直黨得進，取宮中材木及牀榻以益火，膏油灌之，火轉熾。久之，直不得進，乃退。運帥留守兵，因其退而擊之，直大敗，帥百餘騎奔荊州。戊子，帝還長安。八月，辛卯，擒直，廢為庶人，囚於別宮，尋殺之。以尉遲運為大將軍，賜賚甚厚。初，吐蕃尚結贊得鹽、夏州，各留千餘人戍之，退屯鳴沙；自冬入春，羊馬多死，糧運不繼，又聞李晟克摧沙，馬燧、渾瑊等各舉兵臨之，大懼，屢遣使求和，上未之許。乃遣使卑辭厚禮求和於馬燧，且請脩清水之盟而歸侵地，使者相繼於路。燧信其言，留屯石州，不復濟河，為之請於朝。丙午，葬和熹皇后。三月，亡人司馬天助降於魏，自稱晉會稽世子元顯之子；魏人以為青‧徐二州刺史、東海公。沮授臨行，會其宗族，散資財以與之曰：「勢存則威無不加，勢亡則不保一身，哀哉！」其弟宗曰：「曹操士馬不敵，君何懼焉！」授曰：「以曹操之明略，又挾天子以為資，我雖克伯珪，衆實疲敝，而主驕將忲，軍之破敗，在此舉矣。揚雄有言：『六國蚩蚩，為嬴弱姬。』其今之謂乎！」安東長史元顯和，麗之子也，舉兵與法僧戰；法僧擒之，執其手，命其共坐，顯和不肯，曰：「與翁皆出皇家，一朝以地外叛，獨不畏良史乎！」法僧猶欲慰諭之，顯和曰：「我寧死為忠鬼，不能生為叛臣！」乃殺之。素班師，上遣左領軍將軍獨孤陀至浚儀迎勞；比到京師，問者日至。拜素子玄獎為儀同三司，賞賜甚厚。陀，信之子也。六月，戊戌，以鄭畋為司空兼門下侍郎、同平章事，都統如故。十二月，鮮卑寇幽、幷二州。靜海節度使曲裕卒，丙申，以其子權知留後顥為節度使。宇文化及以左武衞將軍陳稜為江都太守，綜領留事。壬申，令內外戒嚴，云欲還長安。皇后六宮皆依舊式為御營，營前別立帳，化及視事其中，仗衞部伍，皆擬乘輿。奪江都人舟檝，取彭城水路西歸。以折衝郎將沈光驍勇，使將給使營於禁內。行至顯福宮，虎賁郎將麥孟才、虎牙郎錢傑與光謀曰：「吾儕受先帝厚恩，今俛首事讎，受其驅帥，何面目視息世間哉！吾必欲殺之，死無所恨！」光泣曰：「是所望於將軍也。」孟才乃糾合恩舊，帥所將數千人，期以晨起將發時襲化及。語洩，化及夜與腹心走出營外，留人告司馬德戡等，使討之。光聞營內諠，知事覺，卽襲化及營，空無所獲，值內史侍郎元敏，數而斬之。德戡引兵入圍之，殺光，其麾下數百人皆鬬死，一無降者，孟才亦死。孟才，鐵杖之子也。歆上言：「妖賊犬羊萬計，絳頭毛面，挑刀走戟，其鋒不可當。請臺敕諸軍三道救助。」朝廷以屯騎校尉劉喬為豫州刺史，寧朔將軍沛國劉弘為荊州刺史。又詔河間王顒遣雍州刺史劉沈將州兵萬人幷征西府五千人出藍田關以討昌。顒不奉詔；沈自領州兵至藍田，顒又逼奪其衆。於是劉喬屯汝南，劉弘及前將軍趙驤、平南將軍羊伊屯宛。昌遣其將黃林帥二萬人向豫州，劉喬擊卻之。契丹寇雲州。癸未，以右金吾衞大將軍武懿宗為神兵道行軍大總管，與右豹韜衞將軍何迦密將兵擊契丹。五月，癸卯，又以婁師德為清邊道副大總管，右武威衞將軍沙吒忠義為前軍總管，將兵二十萬擊契丹。吳越仰仁詮等兵至建州，王延政以福州兵已敗去，奉牛酒犒之，請班師；仁詮等不從，營于城之西北。延政懼，復遣使乞師于閩王。閩王以泉州刺史王繼業為行營都統，將兵二萬救之；且移書責吳越，遣輕兵絕吳越糧道。會久雨，吳越食盡，五月，延政遣兵出擊，大破之，俘斬以萬計。癸未，仁詮等夜遁。閩王廷鈞謂陳守元曰：「為我問寶皇：旣為六十年天子，後當何如？」明日，守元入曰：「昨夕奏章，得寶皇旨，當為大羅仙主。」徐彥林等亦曰：「北廟崇順王嘗見寶皇，其言與守元同。」延鈞益自負，始謀稱帝。表朝廷云：「錢鏐卒，請以臣為吳越王；馬殷卒，請以臣為尚書令。」朝廷不報，自是職貢遂絕。丙午，以司空褚淵領尚書令。泓聞之，召東平公紹，密與之謀。紹曰：「懿性識鄙淺，從物推移。造此謀者，必孫暢也。但馳使徵暢，遣撫軍將軍讚據陝城，臣向潼關為諸軍節度，若暢奉詔而至，臣當遣懿帥河東見兵共禦晉師；若不受詔命，便當聲其罪而討之。」泓曰：「叔父之言，社稷之計也。」乃遣姚讚及冠軍將軍司馬國璠、建義將軍虵玄屯陝津，武衞將軍姚驢屯潼關。誕奉表投之城外曰：「陛下信用讒言，遂令無名小人來相掩襲；不任枉酷，卽加誅翦。雀鼠貪生，仰違詔敕。今親勒部曲，鎮扞徐、兗。先經何福，同生皇家？今有何愆，便成胡、越？陵鋒蹈戈，萬沒豈顧；盪定之期，冀在旦夕。」又曰：「陛下宮帷之醜，豈可三緘！」上大怒，凡誕左右、腹心、同籍、期親在建康者並誅之，死者以千數，或有家人已死，方自城內出奔者。六月，戊申朔，日有食之。曲江侯勃在南康，聞歐陽頠等敗，軍中忷懼。甲寅，德州刺史陳法武、前衡州刺史譚世遠攻勃，殺之。戊辰，李載義奏攻滄州，破其羅城。李祐拔德州，城中將卒三千餘人奔鎮州。李同捷與祐書請降，祐幷奏其書，諫議大夫柏耆受詔宣慰行營，好張大聲勢以威制諸將，諸將已惡之矣；及李同捷請降於祐，祐遣大將萬洪代守滄州；耆疑同捷之詐，自將數百騎馳入滄州，以事誅洪，取同捷及其家屬詣京師。乙亥，至將陵，或言王庭湊欲以奇兵篡同捷，乃斬同捷，傳首，滄景悉平。二月，辛酉，以兼尚書右僕射袁昂為右僕射。己丑，魏城陽王長壽卒。李世勣至鬱督軍山，其酋長梯真達官帥衆來降。薛延陀咄摩支南奔荒谷，世勣遣通事舍人蕭嗣業往招慰，咄摩支詣嗣業降。其部落猶持兩端，世勣縱兵追擊，前後斬五千餘級，虜男女三萬餘人。秋，七月，咄摩支至京師，拜右武衞大將軍。劉恭知赤眉必敗，密敎弟盆子歸璽綬，習為辭讓之言。及正旦大會，恭先曰：「諸君共立恭弟為帝，德誠深厚！立且一年，殽亂日甚，誠不足以相成，恐死而無益，願得退為庶人，更求賢知，唯諸君省察！」樊崇等謝曰：「此皆崇等罪也。」恭復固請，或曰：「此寧式侯事邪！」恭惶恐起去。盆子乃下牀解璽綬，叩頭曰：「今設置縣官而為賊如故，四方怨恨，不復信向，此皆立非其人所致。願乞骸骨，避賢聖路！必欲殺盆子以塞責者，無所離死！」因涕泣噓唏。崇等及會者數百人，莫不哀憐之，乃皆避席頓首曰：「臣無狀，負陛下，請自今已後，不敢復放縱！」因共抱持盆子，帶以璽綬；盆子號呼，不得已。旣罷出，各閉營自守。三輔翕然，稱天子聰明，百姓爭還長安，市里且滿。後二十餘日，復出，大掠如故。丁卯，地官尚書王本立薨。是歲，匈奴復遣九千騎屯受降城以備漢，北橋余吾水，令可度，以備奔走；欲求和親，而恐漢不聽，故不肯先言，常使左右風漢使者。然其侵盜益希，遇漢使愈厚，欲以漸致和親。漢亦羈縻之。詔以靜州隸定難軍，二月，辛未，李彝殷上表謝。彝殷以中原多故，有輕傲之志，每藩鎮有叛者，常陰助之，邀其重賂。朝廷知其事，亦以恩澤羈縻之。是歲，鮮卑拓跋悉鹿卒，弟綽立。冬，十一月，魏太師念賢卒。魏太師泰始作九命之典，以敍內外官爵，改流外品為九秩。初，允與漢中晉文經並恃其才智，曜名遠近，徵辟不就。託言療病京師，不通賓客，公卿大夫遣門生旦暮問疾，郎吏雜坐其門，猶不得見；三公所辟召者，輒以詢訪之，隨所臧否，以為與奪。符融謂李膺曰：「二子行業無聞，以豪桀自置，遂使公卿問疾，王臣坐門，融恐其小道破義，空譽違實，特宜察焉。」膺然之。二人自是名論漸衰，賓徒稍省，旬日之間，慚歎逃去，後並以罪廢棄。夏，四月，己卯，分東平國，封獻王子尚為任城王。乙未，全忠奏留步騎萬人於故兩軍，以朱友倫為左軍宿衞都指揮使；又以汴將張廷範為宮苑使，王殷為皇城使，蔣玄暉充街使。於是全忠之黨布列徧於禁衞及京輔。魏秦州羌反。燕王皝以慕容恪為渡遼將軍，鎮平郭。自慕容翰、慕容仁之後，諸將無能繼者。及恪至平郭，撫舊懷新，屢破高句麗兵，高句麗畏之，不敢入境。五月，將軍紀信言於漢王曰：「事急矣！臣請誑楚，王可以間出。」於是陳平夜出女子東門二千餘人，楚因四面擊之。紀信乃乘王車，黃屋，左纛，曰：「食盡，漢王降。」楚皆呼萬歲，之城東觀。以故漢王得與數十騎出西門遁去，令韓王信與周苛、魏豹、樅公守滎陽。羽見紀信，問：「漢王安在？」曰：「已出去矣。」羽燒殺信。周苛、樅公相謂曰：「反國之王，難與守城！」因殺魏豹。初，陳敬瑄之拒朝命也，田令孜欲盜其軍政，謂敬瑄曰：「三兄尊重，軍務煩勞，不若盡以相付，日具記事咨呈，兄但高居自逸而已。」敬瑄素無智能，忻然許之。自是軍事皆不由己，以至於亡。建表敬瑄子陶為雅州刺史，使隨陶之官，明年，罷歸，寓居新津，以一縣租賦贍之。時烏介衆雖衰減，尚號十萬，駐牙於大同軍北閭門山。楊觀自回鶻還，可汗表求糧食、牛羊，且請執送嗢沒斯等。詔報以「糧食聽自以馬價於振武糴三千石；牛，稼穡之資，中國禁人屠宰；羊，中國所鮮，出於北邊雜虜，國家未嘗科調。嗢沒斯自本國初破，先投塞下，不隨可汗已及二年，慮彼猜嫌，窮迫歸命。前可汗正以猜虐無親，致內離外叛，今可汗失地遠客，尤宜深矯前非。若復骨肉相殘，則可汗左右信臣誰敢自保！朕務在兼愛，已受其降。於可汗不失恩慈，於朝廷免虧信義，豈不兩全事體，深叶良圖！」大旱。丙午，徙營於安市城南。上在遼外，凡置營，但明斥候，不為塹壘，雖逼其城，高麗終不敢出為寇抄，軍士單行野宿如中國焉。以武寧節度使李彥佐為晉絳行營諸軍節度招討使。桓沖以襄陽陷沒，上疏送章節，請解職；不許。詔免劉波官，俄復以為冠軍將軍。河南張成，善風角，推占當赦，敎子殺人。司隸李膺督促收捕，旣而逢宥獲免；膺愈懷憤疾，竟按殺之。成素以方伎交通宦官，帝亦頗訊其占；宦官敎成弟子牢脩上書，告「膺等養太學游士，交結諸郡生徒，更相驅馳，共為部黨，誹訕朝廷，疑亂風俗。」於是天子震怒，班下郡國，逮捕黨人，布告天下，使同忿疾。案經三府，太尉陳蕃卻之曰：「今所按者，皆海內人譽，憂國忠公之臣，此等猶將十世宥也，豈有罪名不章而致收掠者乎！」不肯平署。帝愈怒，遂下膺等於黃門北寺獄，其辭所連及，太僕潁川杜密、御史中丞陳翔及陳寔、范滂之徒二百餘人。或逃遁不獲，皆懸金購募，使者四出相望。陳寔曰：「吾不就獄，衆無所恃。」乃自往請囚。范滂至獄，獄吏謂曰：「凡坐繫者，皆祭皋陶。」滂曰：「皋陶，古之直臣，知滂無罪，將理之於帝；如其有罪，祭之何益！」衆人由此亦止。陳蕃復上書極諫，帝諱其言切，託以蕃辟召非其人，策免之。閏月，癸巳，立皇子子貞為邵陵王，皇孫昭文為臨汝公。春，正月，癸亥，恭哀許皇后崩。時霍光夫人顯欲貴其小女成君，道無從。會許后當娠，病，女醫淳于衍者，霍氏所愛，嘗入宮侍皇后疾。衍夫賞為掖庭戶衞，謂衍：「可過辭霍夫人，行為我求安池監。」衍如言報顯，顯因心生，辟左右，字謂衍曰：「少夫幸報我以事，我亦欲報少夫，可乎？」衍曰：「夫人所言，何等不可者！」顯曰：「將軍素愛小女成君，欲奇貴之，願以累少夫！」衍曰：「何謂邪？」顯曰：「婦人免乳，大故，十死一生。今皇后當免身，可因投毒藥去也，成君卽為皇后矣。如蒙力，事成，富貴與少夫共之。」衍曰：「藥雜治，常先嘗，安可？」顯曰：「在少夫為之耳。將軍領天下，誰敢言者！緩急相護，但恐少夫無意耳。」衍良久曰：「願盡力！」卽擣附子，齎入長定宮。皇后免身後，衍取附子幷合大醫大丸以飲皇后，有頃，曰：「我頭岑岑也，藥中得無有毒？」對曰：「無有。」遂加煩懣，崩。衍出，過見顯，相勞問，亦未敢重謝衍。後人有上書告諸醫侍疾無狀者，皆收繫詔獄，劾不道。顯恐急，卽以狀具語光，因曰：「旣失計為之，無令吏急衍！」光大驚，欲自發舉，不忍，猶與。會奏上，光署衍勿論。顯因勸光內其女入宮。乙酉，葬孝和皇帝于定陵，廟號中宗。朝議以韋后有罪，不應祔葬。追諡故英王妃趙氏曰和思順聖皇后，求其瘞，莫有知者，乃以禕衣招魂，覆以夷衾，祔葬定陵。己未，契丹辱紇主曲據帥衆內附。以其地置玄州，以曲據為刺史，隸營州都督府。康義誠至陝等罪，潞王責之曰：「先帝晏駕，立嗣在諸公；今上亮陰，政事出諸公，何為不能終始，陷吾弟至此乎？」義誠大懼，叩頭請死。王素惡其為人，未欲遽誅，且宥之。馬步都虞候萇從簡、左龍武統軍王景戡皆為部下所執，降於潞王，東軍盡降。潞王上牋於太后取進止，遂自陝而東。十一月，皝自將勁兵四萬出南道，以慕容翰、慕容霸為前鋒，別遣長史王3762等將兵萬五千出北道以伐高句麗。高句麗王釗果遣弟武帥精兵五萬拒北道，自帥羸兵以備南道。慕容翰等先至，與釗合戰，皝以大衆繼之。左常侍鮮于亮曰：「臣以俘虜蒙王國士之恩，不可以不報；今日，臣死日也。」獨與數騎先犯高句麗陳，所向摧陷。高句麗陳動，大衆因而乘之，高句麗兵大敗。左長史韓壽斬高句麗將阿佛和度加，諸軍乘勝追之，遂入丸都。釗單騎走，輕車將軍慕輿埿追獲其母周氏及妻而還。會王3762等戰於北道，皆敗沒，由是皝不復窮追。遣使招釗，釗不出。庚子，晡時，隆基微服與幽求等入苑中，會鍾紹京廨舍；紹京悔，欲拒之，其妻許氏曰：「忘身徇國，神必助之。且同謀素定，今雖不行，庸得免乎！」紹京乃趨出拜謁，隆基執其手與坐。時羽林將士皆屯玄武門，逮夜，葛福順、李仙鳧皆至隆基所，請號而行。向二鼓，天星散落如雪，劉幽求曰：「天意如此，時不可失！」福順拔劍直入羽林營，斬韋璿、韋播、高嵩以徇，曰：「韋后酖殺先帝，謀危社稷。今夕當共誅諸韋，馬鞭以上皆斬之！立相王以安天下。敢有懷兩端助逆黨者，罪及三族！」羽林之士皆欣然聽命。乃送璿等首於隆基，隆基取火視之，遂與幽求等出苑南門，紹京帥丁匠二百餘人，執斧鋸以從，使福順將左萬騎攻玄德門，仙鳧將右萬騎攻白獸門，約會於凌煙閣前，卽大譟，福順等殺守門將，斬關而入。隆基勒兵玄武門外，三鼓，聞譟聲，帥總監及羽林兵而入，諸衞兵在太極殿宿衞梓宮者，聞譟聲，皆被甲應之。韋后惶惑走入飛騎營，有飛騎斬首獻於隆基。安樂公主方照鏡畫眉，軍士斬之。斬武延秀於肅章門外，斬內將軍賀婁氏於太極殿西。階、成義軍指揮使王君懷帥所部千餘人叛降蜀，請為鄉導以取階、成。甲子，蜀人攻階州。庚午，答蕃判官監察御史于頔與吐蕃使者論剌沒藏至自青海，言疆埸已定，請遣區頰贊歸國。秋，七月，甲申，以禮部尚書李揆為入蕃會盟使。壬辰，詔諸將相與區頰贊盟於城西。李揆有才望，盧233cc惡之，故使之入吐蕃。揆言於上曰：「巨不憚遠行，恐死於道路，不能達詔命！」上為之惻然，謂233cc曰：「揆無乃太老！」233cc曰：「使遠夷，非諳練朝廷故事者不可。且揆行，則自今年少於揆者不敢辭遠使矣。」齊厲王次昌亦與其姊紀翁主通。主父偃欲納其女於齊王，齊紀太后不許。偃因言於上曰：「齊臨菑十萬戶，市租千金，人衆殷富，鉅於長安，非天子親弟、愛子，不得王此。今齊王於親屬益疏，又聞與其姊亂，請治之！」於是帝拜偃為齊相，且正其事。偃至齊，急治王後宮宦者，辭及王；王懼，飲藥自殺。偃少時游齊及燕、趙，及貴，連敗燕、齊。趙王彭祖懼，上書告主父偃受諸侯金，以故諸侯子弟多以得封者。及齊王自殺，上聞，大怒，以為偃劫其王令自殺，乃徵下吏。偃服受諸侯金，實不劫王令自殺。上欲勿誅，公孫弘曰：「齊王自殺，無後，國除為郡入漢，主父偃本首惡。陛下不誅偃，無以謝天下。」乃遂族主父偃。是歲，楊盛遣使附魏，魏以盛為仇池王。知溫州事丁章為木工李彥所殺，其將張惠據溫州。万俟醜奴攻魏東秦州，拔之，殺刺史高子朗。曹操密遣九江蔣幹往說周瑜。幹以才辨獨步於江、淮之間，乃布衣葛巾，自託私行詣瑜。瑜出迎之，立謂幹曰：「子翼良苦，遠涉江湖，為曹氏作說客邪！」因延幹，與周觀營中，行視倉庫、軍資、器仗訖，還飲宴，示之侍者服飾珍玩之物。因謂幹曰：「丈夫處世，遇知己之主，外託君臣之義，內結骨肉之恩，言行計從，禍福共之，假使蘇、張共生，能移其意乎！」幹但笑，終無所言。還白操，稱瑜雅量高致，非言辭所能間也。辛巳，以奉國左廂都虞候劉詞充河中行營馬步都虞候。三月，戊辰，帝從皇太后幸大將軍冀府。燕尚書郭淵勸燕王送款獻女於魏，乞為附庸。燕王曰：「負釁在前，結忿已深，降附取死，不如守志更圖也。」威至玄化門，劉銖雨射城外。威自迎春門入，歸私第，遣前曹州防禦使何福進將兵守明德門。諸軍大掠，通夕煙火四發。六月，癸巳，封憲宗子惕為彭王。流民入關者數十萬人，乃置養贍官稟食之，使者監領，與小吏共盜其稟，飢死者什七八。諸將欲攻三臺，張賓曰：「演雖弱，衆猶數千，三臺險固，攻之未易猝拔，捨而去之，彼將自潰。方今王彭祖、劉越石，公之大敵也，宜先取之，演不足顧也。且天下饑亂，明公雖擁大兵，遊行羈旅，人無定志，非所以保萬全，制四方也。不若擇便地而據之，廣聚糧儲，西稟平陽以圖幽、幷，此霸王之業也。邯鄲、襄國，形勝之地，請擇一而都之。」勒曰：「右侯之計是也！」遂進據襄國。初，翰林待詔王伾善書，山陰王叔文善棋，俱出入東宮，娛侍太子。伾，杭州人也。庚子，魏主疾甚，北還，至穀塘原，謂司徒勰曰：「後宮久乖陰德，吾死之後，可賜自盡，葬以后禮，庶免馮門之醜。」又曰：「吾病益惡，殆必不起。雖摧破顯達，而天下未平，嗣子幼弱，社稷所倚，唯在於汝。霍子孟、諸葛孔明以異姓受顧託，況汝親賢，可不勉之！」勰泣曰：「布衣之士，猶為知己畢命；況臣託靈先帝，依陛下之末光乎！但臣以至親，久參機要，寵靈輝赫，海內莫及；所以敢受而不辭，正恃陛下日月之明，恕臣忘退之過耳。今復任以元宰，總握機政；震主之聲，取罪必矣。昔周公大聖，成王至明，猶不免疑，而況臣乎！如此，則陛下愛臣，更為未盡始終之美。」帝默然久之，曰：「詳思汝言，理實難奪。」乃手詔太子曰：「汝叔父勰，清規懋賞，與白雲俱潔；厭榮捨紱，以松竹為心。吾少與綢繆，未忍暌離。百年之後，其聽勰辭蟬捨冕，遂其沖挹之性。」以侍中、護軍將軍北海王詳為司空，鎮南將軍王肅為尚書令，鎮南大將軍廣陽王嘉為左僕射，尚書宋弁為吏部尚書，與侍中‧太尉禧、尚書右僕射等六人輔政。夏，四月，丙午朔，殂于穀塘原。上女永穆公主將下嫁，敕資送如太平公主故事。僧一行諫曰：「武后惟太平一女，故資送特厚，卒以驕敗，柰何為法！」上遽止之。九月，丙子，立妃袁氏為皇后；耽之曾孫也。初，太子承乾失德，上密謂中書侍郎兼左庶子杜正倫曰：「吾兒足疾乃可耳，但疏遠賢良，狎昵羣小，卿可察之。果不可敎示，當來告我。」正倫屢諫，不聽，乃以上語告之。太子抗表以聞，上責正倫漏泄，對曰：「臣以此恐之，冀其遷善耳。」上怒，出正倫為穀州刺史。及承乾敗，秋，七月，辛卯，復左遷正倫為交州都督。初，魏徵嘗薦正倫及侯君集有宰相材，請以君集為僕射，且曰：「國家安不忘危，不可無大將，諸衞兵馬宜委君集專知。」上以君集好誇誕，不用。及正倫以罪黜，君集謀反誅，上始疑徵阿黨。又有言徵自錄前後諫辭以示起居郎褚遂良者，上愈不悅，乃罷叔玉尚主，而踣所撰碑。以韋安石兼檢校中書令，魏元忠兼檢校侍中，又以李湛為右散騎常侍，趙承恩為光祿卿，楊元琰為衞尉卿。丁酉，燕王盛尊獻莊后丁氏為皇太后；立遼西公定為皇太子；大赦。冬，十月，丁酉，齊主至平州，從西道趣長塹，使司徒潘相樂帥精騎五千自東道趣青山。辛丑，至白狼城。壬寅，至昌黎城，使安德王韓軌帥精騎四千東斷契丹走路。癸卯，至陽師水，倍道兼行，掩襲契丹。齊主露髻肉袒，晝夜不息，行千餘里，踰越山嶺，為士卒先，唯食肉飲水，壯氣彌厲。甲辰，與契丹遇，奮擊，大破之，虜獲十萬餘口，雜畜數百萬頭。潘相樂又於青山破契丹別部。丁未，齊主還至營州。五月，庚辰，侯平等擒莫勇、魏永壽。江陵之陷也，永嘉王莊生七年矣，尼法慕匿之，王琳迎莊，送之建康。鄭攀等相與拒王廙，衆心不壹，散還橫桑口，欲入杜曾。王敦遣武昌太守趙誘、襄陽太守朱軌擊之，攀等懼，請降。杜曾亦請擊第五猗於襄陽以自贖。奄人王寶孫，年十三四，號「倀子」，最有寵，參預朝政，雖王咺之、梅蟲兒之徒亦下之；控制大臣，移易詔敕，乃至騎馬入殿，詆訶天子；公卿見之，莫不懾息焉。巫蠱事連歲不決，武帝疾，來往長楊、五柞宮，望氣者言長安獄中有天子氣，於是武帝遣使者分條中都官，詔獄繫者，無輕重，一切皆殺之。內謁者令郭穰夜到郡邸獄，吉閉門拒使者不納，曰：「皇曾孫在。他人無辜死者猶不可，況親曾孫乎！」相守至天明，不得入。穰還，以聞，因劾奏吉。武帝亦寤，曰：「天使之也。」因赦天下。郡邸獄繫者，獨賴吉得生。冬，十二月，庚戌，置行原州於臨涇，以鎮將郝玼為刺史。關東郡、國十一大水，饑，或人相食；轉旁郡錢穀以相救。秦王堅下詔大舉入寇，民每十丁遣一兵；其良家子年二十已下，有材勇者，皆拜羽林郎。又曰：「其以司馬昌明為尚書左僕射，謝安為吏部尚書，桓沖為侍中；勢還不遠，可先為起第。」良家子至者三萬餘騎，拜秦州主簿趙盛之為少年都統。是時，朝臣皆不欲堅行，獨慕容垂、姚萇及良家子勸之。陽平公融言於堅曰：「鮮卑、羌虜，我之仇讎，常思風塵之變以逞其志，所陳策畫，何可從也！良家少年皆富饒子弟，不閑軍旅，苟為諂諛之言以會陛下之意耳。今陛下信而用之，輕舉大事，臣恐功旣不成，仍有後患，悔無及也！」堅不聽。趙郡王孝恭帥戰艦二千餘艘東下，蕭銑以江水方漲，殊不為備；孝恭等拔其荊門、宜都二鎮，進至夷陵。銑將文士弘將精兵數萬屯清江，癸巳，孝恭擊走之，獲戰艦三百餘艘，殺溺死者萬計；追奔至百里洲，士弘收兵復戰，又敗之，進入北江。銑江州總管蓋彥舉以五州來降。東魏遣兼散騎常侍李諧來聘，以吏部郎盧元明、通直侍郎李業興副之。諧，平之孫；元明，昶之子也。秋，七月，諧等至建康，上引見，與語，應對如流。諧等出，上目送之，謂左右曰：「朕今日遇勍敵。卿輩嘗言北間全無人物，此等何自而來！」是時鄴下言風流者，以諧及隴西李神儁、范陽盧元明、北海王元景、弘農楊遵彥、清河崔贍為首。神儁名挺，寶之孫；元景名昕，憲之曾孫也；皆以字行。贍，3944之子也。朱全忠引兵北屯永壽，南至駱谷，鳳翔、邠寧兵竟不出。辛未，東還。甲午，東魏閶闔門災。門之初成也，高隆之乘馬遠望，謂其匠曰：「西南獨高一寸。」量之果然，太府卿任忻集自矜其巧，不肯改。隆之恨之，至是譖於丞相歡曰：「忻集潛通西魏，令人故燒之。」歡斬之。蠻酋冉肇則寇信州，趙郡公孝恭與戰，不利。李靖將兵八百，襲擊，斬之，俘五千餘人；己丑，復開、通二州。孝恭又擊蕭銑東平王闍提，斬之。十二月，庚辰朔，承範等至潼關，搜菁中，得村民百許，使運石汲水，為守禦之備；與齊克讓軍皆絕糧，士卒莫有鬬志。是日，黃巢前鋒軍抵關下，白旗滿野，不見其際。克讓與戰，賊小卻，俄而巢至，舉軍大呼，聲振河、華。克讓力戰，自午至酉始解，士卒飢甚，遂諠譟，燒營而潰，克讓走入關。關左有谷，平日禁人往來，以榷征稅，謂之「禁阬」。賊至倉猝，官軍忘守之，潰兵自谷而入，谷中灌木壽藤茂密如織，一夕踐為坦塗。承範盡散其輜囊以給士卒，遣使上表告急，稱：「臣離京六日，甲卒未增一人，餽餉未聞影響。到關之日，巨寇已來，以二千餘人拒六十萬衆，外軍飢潰，蹋開禁阬。臣之失守，鼎鑊甘心；朝廷謀臣，愧顏何寄！或聞陛下已議西巡，苟鑾輿一動，則上下土崩。臣敢以猶生之軀奮冒死之語，願與近密及宰臣熟議，急徵兵以救關防，則高祖、太宗之業庶幾猶可扶持，使黃巢繼安祿山之亡，微臣勝哥舒翰之死！」竇氏兄弟驕縱，而執金吾景尤甚，奴客緹騎強奪人財貨，篡取罪人，妻略婦女；商賈閉塞，如避寇讎；又擅發緣邊諸郡突騎有才力者。有司莫敢舉奏，袁安劾景「擅發邊民，驚惑吏民；二千石不待符信而輒承景檄，當伏顯誅。」又奏「司隸校尉河南尹阿附貴戚，不舉劾，請免官按罪。」並寢不報。駙馬都尉瓌，獨好經書，節約自脩。左積弩將軍朱誕奔漢，具陳洛陽孤弱，勸漢主淵攻之。淵以誕為前鋒都督，以滅晉大將軍劉景為大都督，將兵攻黎陽，克之；又敗王堪於延津，沈男女三萬餘人於河。淵聞之，怒曰：「景何面復見朕！且天道豈能容之！吾所欲除者，司馬氏耳，細民何罪！」黜景為平虜將軍。上方治兵，而吐蕃已度便橋，倉猝不知所為。丙子，出幸陝州，官吏藏竄，六軍逃散。郭子儀聞之，遽自咸陽歸長安，比至，車駕已去。上纔出苑門，渡滻水，射生將王獻忠擁四百騎叛還長安，脅豐王珙等十王西迎吐蕃。遇子儀於開遠門內，子儀叱之，獻忠下馬，謂子儀曰：「今主上東遷，社稷無主，令公身為元帥，廢立在一言耳。」子儀未應。珙越次言曰：「公何不言！」子儀責讓之，以兵援送行在。丁丑，車駕至華州，官吏奔散，無復供擬，扈從將士不免凍餒。會觀軍容使魚朝恩將神策軍自陝來迎，上乃幸朝恩營。豐王珙見上於潼關，上不之責，退至幕中，有不遜語；羣臣奏議誅之，乃賜死。春，三月，甲寅，立皇子德為河間王，閼為臨江王，餘為淮陽王，非為汝南王，彭祖為廣川王，發為長沙王。黃巢在嶺南，士卒罹瘴疫死者什三四，其徒勸之北還以圖大事，巢從之。自桂州編大栰數十，乘暴水，沿湘江而下，歷衡、永州，癸未，抵潭州城下。李係嬰城不敢出戰，巢急攻，一日，陷之，係奔朗州。巢盡殺戍兵，流尸蔽江而下。尚讓乘勝進逼江陵，衆號五十萬。時諸道兵未集，江陵兵不滿萬人，王鐸留其將劉漢宏守江陵，自帥衆趣襄陽，云欲會劉巨容之師。鐸旣去，漢宏大掠江陵，焚蕩殆盡，士民逃竄山谷。會大雪，僵尸滿野。後旬餘，賊乃至。漢宏，兗州人也，帥其衆北歸為羣盜。節等欲別葬太后，而以馮貴人配祔。詔公卿大會朝堂，令中常侍趙忠監議。太尉李咸時病，扶輿而起，擣椒自隨，謂妻子曰：「若皇太后不得配食桓帝，吾不生還矣！」旣議，坐者數百人，各瞻望良久，莫肯先言。趙忠曰：「議當時定！」廷尉陳球曰：「皇太后以盛德良家，母臨天下，宜配先帝，是無所疑。」忠笑而言曰：「陳廷尉宜便操筆。」球卽下議曰：「皇太后自在椒房，有聰明母儀之德；遭時不造，援立聖明承繼宗廟，功烈至重。先帝晏駕，因遇大獄，遷居空宮，不幸早世，家雖獲罪，事非太后，今若別葬，誠失天下之望。且馮貴人冢嘗被發掘，骸骨暴露，與賊併尸，魂靈汙染，且無功於國，何宜上配至尊！」忠省球議，作色俛仰，蚩球曰：「陳廷尉建此議甚健！」球曰：「陳、竇旣冤，皇太后無故幽閉，臣常痛心，天下憤歎！今日言之，退而受罪，宿昔之願也！」李咸曰：「臣本謂宜爾，誠與意合。」於是公卿以下皆從球議。曹節、王甫猶爭，以為：「梁后家犯惡逆，別葬懿陵，武帝黜廢衞后，而以李夫人配食，今竇氏罪深，豈得合葬先帝！」李咸復上疏曰：「臣伏惟章德竇后虐害恭懷，安思閻后家犯惡逆，而和帝無異葬之議，順朝無貶降之文。至於衞后，孝武皇帝身所廢棄，不可以為比。今長樂太后尊號在身，親嘗稱制，且援立聖明，光隆皇祚。太后以陛下為子，陛下豈得不以太后為母！子無黜母，臣無貶君，宜合葬宣陵，一如舊制。」帝省奏，從之。夏，閏五月，壬寅，太宰義恭領太尉。董卓謂皇甫嵩曰：「陳倉危急，請速救之。」嵩曰：「不然，百戰百勝，不如不戰而屈人兵。陳倉雖小，城守固備，未易可拔。王國雖強，攻陳倉不下，其衆必疲，疲而擊之，全勝之道也，將何救焉！」國攻陳倉八十餘日，不拔。進旣秉朝政，忿蹇碩圖己，陰規誅之。袁紹因進親客張津，勸進悉誅諸宦官。進以袁氏累世貴寵，而紹與從弟虎賁中郎將術皆為豪桀所歸，信而用之。復博徵智謀之士何顒、荀攸及河南鄭泰等二十餘人，以顒為北軍中候，攸為黃門侍郎，泰為尚書，與同腹心。攸，爽之從孫也。楊難當以克漢中告捷於魏，送雍州流民七千家於長安。蕭思話至襄陽，遣橫野司馬蕭承之為前驅。承之緣道收兵，得千人，進據磝頭。楊難當焚掠漢中，引衆西還，留趙溫守梁州；又遣其魏興太守薛健據黃金山。思話遣陰平太守蕭坦攻鐵城戍，拔之。趙以汝南五咸為太尉、錄尚書事，光祿太夫劉綏為大司徒，卜泰為大司空。劉后疾病，趙主曜問所欲言，劉氏泣曰：「妾幼鞠於叔父昶，願陛下貴之；叔父皚之女芳有德色，願以備後宮。」言終而卒。曜以昶為侍中、大司徒、錄尚書事，立芳為皇后；尋又以昶為太保。十二月，壬子，立妃褚氏為皇后。徵豫章太守褚裒為待中、尚書。裒自以后父，不願居中任事，苦求外出，乃除建威將軍、江州刺史，鎮半洲。燕青州刺史陳留王紹為平原太守辟閭渾所逼，退屯黃巾固。燕主垂更以紹為徐州刺史。渾，蔚之子也，因苻氏亂，據齊地來降。六月，壬子，以楊素為司徒，進封豫章王暕為齊王。春，正月，右禦衞將軍陳稜討杜伏威，伏威帥衆拒之。稜閉壁不戰，伏威遺以婦人之服，謂之「陳姥」。稜怒，出戰，伏威奮擊，大破之，稜僅以身免。伏威乘勝破高郵，引兵據歷陽，自稱總管，以輔公祏為長史，分遣諸將徇屬縣，所至輒下，江淮間小盜爭附之。伏威常選敢死之士五千人，謂之「上募」，寵遇甚厚，有攻戰，輒令上募先擊之，戰罷閱視，有傷在背者卽殺之，以其退而被擊故也。所獲資財，皆以賞軍。士有戰死者，以妻、妾徇葬。故人自為戰，所向無敵。己亥，改通訓門曰鳳集門；魏仲犀遷殿中侍御史，楊國忠屬吏率以鳳皇優得調。上欲用領軍王奐為尚書令，以問王晏。晏與奐不相能，對曰：「柳世隆有勳望，恐不宜在奐後。」甲子，以尚書左僕射柳世隆為尚書令，王奐為左僕射。昌邑未下，沛公引兵西過高陽。高陽人酈食其，家貧落魄，為里監門。沛公麾下騎士適食其里中人，食其見，謂曰：「諸侯將過高陽者數十人，吾問其將皆握齪，好苛禮，自用，不能聽大度之言。吾聞沛公慢而易人，多大略，此真吾所願從游，莫為我先。若見沛公，謂曰：『臣里中有酈生，年六十餘，長八尺，人皆謂之狂生。生自謂「我非狂生」。』」騎士曰：「沛公不好儒，諸客冠儒冠來者，沛公輒解其冠，溲溺其中，與人言，常大罵；未可以儒生說也。」酈生曰：「第言之。」騎士從容言，如酈生所誡者。五月，丙戌，西平忠成公張駿薨。官屬上世子重華為使持節、大都督、太尉、護羌校尉、涼州牧、西平公、假涼王；赦其境內；尊嫡母嚴氏為大王太后，母馬氏為王太后。癸丑，以東揚州刺史始興王伯茂為中衞大將軍、開府儀同三司。伯茂，帝之母弟也，劉師知、韓子高之謀，伯茂皆預之；司徒頊恐扇動內外，故以為中衞，專使之居禁中，與帝遊處。莽見四方盜賊多，復欲厭之，又下書曰：「予之皇初祖考黃帝定天下，將兵為大將軍，內設大將，外置大司馬五人，大將軍至士吏凡七十三萬八千九百人，士千三百五十萬人。予受符命之文，稽前人，將條備焉。」於是置前、後、左、右、中大司馬之位，賜諸州牧至縣宰皆有大將軍、偏、裨、校尉之號焉。乘傳使者經歷郡國，日且十輩，倉無見穀以給；傳車馬不能足，賦取道中車馬，取辦於民。以衞將軍董承為車騎將軍。魏賀拔岳將討曹泥，使都督武川趙貴至夏州與宇文泰謀之，泰曰：「曹泥孤城阻遠，未足為憂。侯莫陳悅貪而無信，宜先圖之。」岳不聽，召悅會於高平，與共討泥。悅旣得翟嵩之言，乃謀取岳。岳數與悅宴語，長史武川雷紹諫，不聽。岳使悅前行，至河曲，悅誘岳入營坐，論軍事。悅陽稱腹痛而起，其壻元洪景拔刀斬岳。岳左右皆散走，悅遣人諭之云：「我別受旨，止取一人，諸君勿怖。」衆以為然，皆不敢動。而悅心猶豫，不卽撫納，乃還入隴，屯水洛城。岳衆散還平涼，趙貴詣悅請岳尸葬之，悅許之。岳旣死，悅軍中皆相賀，行臺郎中薛憕私謂所親曰：「悅才略素寡，輒害良將，吾屬今為人虜矣，何賀之有！」憕，真度之從孫也。匈奴郅支單于自以道遠，又怨漢擁護呼韓邪而不助己，困辱漢使者江乃始等；遣使奉獻，因求侍子。漢議遣衞司馬谷吉送之，御史大夫貢禹、博士東海匡衡以為：「郅支單于鄉化末醇，所在絕遠，宜令使者送其子，至塞而還。」吉上書言：「中國與夷狄有羈縻不絕之義，今旣養全其子十年，德澤甚厚，空絕而不送，近從塞還，示棄捐不畜，使無鄉從之心，棄前恩，立後怨，不便！議者見前江乃始無應敵之數，智勇俱困，以致恥辱，卽豫為臣憂。臣幸得建強漢之節，承明聖之詔，宣諭厚恩，不宜敢桀。若懷禽獸心，加無道於臣，則單于長嬰大罪，必遁逃遠舍，不敢近邊。沒一使以安百姓，國之計，臣之願也。願送到庭。」上許焉。旣到，郅支單于怒，竟殺吉等；自知負漢，又聞呼韓邪益強，恐見襲擊，欲遠去。會康居王數為烏孫所困，與諸翕侯計，以為：「匈奴大國，烏孫素服屬之。今郅支單于困阨在外，可迎置東邊，使合兵取烏孫而立之，長無匈奴憂矣。」卽使使至堅昆，通語郅支。郅支素恐，又怨烏孫，聞康居計，大說，遂與相結，引兵而西。郅支人衆中寒道死，餘財三千人。到康居，康居王以女妻郅支；郅支亦以女予康居王。康居甚尊敬郅支，欲倚其威以脅諸國。郅支數借兵擊烏孫，深入至赤谷城，殺略民人，敺畜產去。烏孫不敢追，西邊空虛不居者五千里。太子旣廢，衆情憤怒。右衞督司馬雅、常從督許超，皆嘗給事東宮，與殿中中郎士猗等謀廢賈后，復太子。以張華、裴頠安常保位，難與行權，右軍將軍趙王倫執兵柄，性貪冒，可假以濟事。乃說孫秀曰：「中宮凶妬無道，與賈謐等共誣廢太子。今國無嫡嗣，社稷將危，大臣將起大事，而公名奉事中宮，與賈、郭親善，太子之廢，皆云豫知，一朝事起，禍必相及，何不先謀之乎！」秀許諾，言於倫，倫納焉，遂告通事令史張林及省事張衡等，使為內應。秦豫州刺史北海公重鎮洛陽，謀反；秦王堅曰：「長史呂光忠正，必不與之同。」卽命光收重，檻車送長安，赦之，以公就第。重，洛之兄也。廣陵王荊復呼相工謂曰：「我貌類先帝，先帝三十得天下，我今亦三十，可起兵未？」相者詣吏告之，荊惶恐，自繫獄，帝加恩，不考極其事，詔不得臣屬吏民，唯食租如故，使相、中尉謹宿衞之。荊又使巫祭祀、祝詛。詔長水校尉樊鯈等雜治其獄，事竟，奏請誅刑。帝怒曰；「諸卿以我弟故，欲誅之；卽我子，卿等敢爾邪？」鯈對曰：「天下者高帝天下，非陛下之天下也。春秋之義，君親無將，將而必誅。臣等以荊屬託母弟，陛下留聖心，加惻隱，故敢請耳；如令陛下子，臣等專誅而已。」帝歎息善之。鯈，宏之子也。臣光曰：成帝不能選任賢俊，委政舅家，可謂闇矣；猶知王立之不材，棄而不用。順帝援大柄，授之后族，梁冀頑嚚凶暴，著於平昔，而使之繼父之位，終於悖逆，蕩覆漢室；校於成帝，闇又甚焉！乙丑，魏主如方山；二月，辛未，如靈泉；壬申，還宮。其後，上微行過陽阿主家，悅歌舞者趙飛燕，召入宮，大幸；有女弟，復召入，姿性尤醲粹，左右見之，皆嘖嘖嗟賞。有宣帝時披香博士淖方成在帝後，唾曰：「此禍水也，滅火必矣！」姊、弟俱為倢伃，貴傾後宮。許皇后、班倢伃皆失寵。於是趙飛燕譖告許皇后、班倢伃挾媚道，祝詛後宮，詈及主上。冬，十一月，甲寅，許后廢處昭臺宮，后姊謁皆誅死，親屬歸故郡。考問班倢伃，倢伃對曰：「妾聞『死生有命，富貴在天。』脩正尚未蒙福，為邪欲以何望！使鬼神有知，不受不臣之愬；如其無知，愬之何益！故不為也。」上善其對，赦之，賜黃金百斤。趙氏姊、弟驕妬，倢伃恐久見危，乃求共養太后於長信宮。上許焉。是夜，麟以兵劫左衞將軍北地王精，使帥禁兵弒寶。精以義拒之，麟怒，殺精，出奔西山，依丁零餘衆。於是城中人情震駭。春，正月，監軍何楨討劉猛，屢破之，潛以利誘其左部帥李恪，恪殺猛以降。十二月，庚子，以十姓可汗阿史那懷道女為交河公主，嫁突騎施可汗蘇祿。兵纔合，齊主與馮淑妃並騎觀戰。東偏少卻，淑妃怖曰：「軍敗矣！」錄尚書事城陽王穆提婆曰：「大家去！大家去！」齊主卽以淑妃奔高梁橋。開府儀同三司奚長諫曰：「半進半退，戰之常體。今兵衆全整，未有虧傷，陛下捨此安之！馬足一動，人情駭亂，不可復振。願速還安慰之！」武衞張常山自後至，亦曰：「軍尋收訖，甚完整。圍城兵亦不動。至尊宜回。不信臣言，乞將內參往視。」齊主將從之。穆提婆引齊主肘曰：「此言難信。」齊主遂以淑妃北走。齊師大潰，死者萬餘人，軍資器械，數百里間，委棄山積。安德王延宗獨全軍而還。孝公下令國中曰：「昔我穆公，自岐、雍之間修德行武，東平晉亂，以河為界，西霸戎翟，廣地千里，天子致伯，諸侯畢賀，為後世開業甚光美。會往者厲、躁、簡公、出子之不寧，國家內憂，未遑外事。三晉攻奪我先君河西地，醜莫大焉。獻公卽位，鎮撫邊境，徙治櫟陽，且欲東伐，復穆公之故地，修穆公之政令。寡人思念先君之意，常痛於心。賓客羣臣有能出奇計強秦者，吾且尊官，與之分土。」於是衞公孫鞅聞是令下，乃西入秦。分益州南中四郡置寧州。乙巳，趙廷隱、李肇自劍州引還，留兵五千戍利州。丙午，董璋亦還東川，留兵三千戍果、閬。鄱陽王範至湓城，以晉熙為晉州，遣其世子嗣為刺史，江州郡縣多輒改易。尋陽王大心，政令所行，不出一郡。大心遣兵擊莊鐵，嗣與鐵素善，請發兵救之，範遣侯瑱帥精甲五千助鐵。由是二鎮互相猜忌，無復討賊之志。大心使徐嗣徽帥衆二千，築壘稽亭以備範，市糴不通，範數萬之衆，無所得食，多餓死。範憤恚，疽發於背，五月，乙卯，卒。範衆祕不發喪，奉範弟安南侯恬為主，有衆數千人。西燕主永困急，遣其子常山公弘等求救於雍州刺史郗恢，幷獻玉璽一紐。恢上言：「垂若幷永，為患益深，不如兩存之，可以乘機雙斃。」帝以為然，詔青‧兗二州刺史王恭、豫州刺史庾楷救之。楷，亮之孫也。永恐晉兵不出，又遣其太子亮來為質，平規追亮及於高都，獲之。永又告急於魏，魏王珪遣陳留公虔、將軍庾岳帥騎五萬東渡河，屯秀容以救之。虔，紇根之子也。晉、魏兵皆未至，大逸豆歸部將伐勤等開門內燕兵，燕人執永，斬之，幷斬其公卿大將刁雲、大逸豆歸等三十餘人，得永所統八郡七萬餘戶及秦乘輿、服御、伎樂、珍寶甚衆。燕主垂以丹楊王瓚為幷州刺史，鎮晉陽；宜都王鳳為雍州刺史，鎮長子。永尚書僕射昌黎屈遵、尚書陽平王德、祕書監中山李先、太子詹事渤海封則、黃門郎太山胡母亮、中書郎張騰、尚書郎燕郡公孫表皆隨才擢敍。南郡王中兵參軍張彪等起兵於若邪山，攻破浙東諸縣，有衆數萬。吳郡人陸令公等說太守南海王大臨往依之。大臨曰：「彪若成功，不資我力；如其橈敗，以我自解。不可往也。」春，正月，庚子朔，都亭文康侯庾亮薨。以護軍將軍、錄尚書何充為中書令。庚戌，以南郡太守庾翼為都督江‧荊‧司‧雍‧梁‧益六州諸軍事、安西將軍、荊州刺史、假節，代亮鎮武昌。時人疑翼年少，不能繼其兄。翼悉心為治，戎政嚴明，數年之間，公私充實，人皆稱其才。春，地震。大赦天下。時北地胡騎數千隨賊攻郡，皆夙懷燮恩，共於城外叩頭，求送燮歸鄉里。燮子幹，年十三，言於燮曰：「國家昏亂，遂令大人不容於朝。今兵不足以自守，宜聽羌、胡之請，還鄉里，徐俟有道而輔之。」言未終，燮慨然歎曰：「汝知吾必死邪！聖達節，次守節。殷紂暴虐，伯夷不食周粟而死。吾遭世亂，不能養浩然之志，食祿，又欲避其難乎！吾行何之，必死於此！汝有才智，勉之勉之！主簿楊會，吾之程嬰也。」護軍宛人朱祜言於秀曰：「長安政亂，公有日角之相，此天命也！」秀曰：「召刺姦收護軍！」祜乃不敢復言。契丹主以前燕京留守劉晞為西京留守，永康王兀欲之弟留珪為義成節度使，兀欲姊壻潘聿撚為橫海節度使，趙延壽之子匡贊為護國節度使，漢將張彥超為雄武節度使，史佺為彰義節度使，客省副使劉晏僧為忠武節度使，前護國節度使侯益為鳳翔節度使，權知鳳翔府事焦繼勳為保大節度使。晞，涿州人也。旣而何重建附蜀，史匡威不受代，契丹勢稍沮。庚申，以太常卿齊抗為中書舍人、同平章事。御史大夫宋璟坐監朝堂杖人杖輕，貶睦州刺史。春，正月，漢兵東略弘農，太守宋哲奔江東。太子亡，東至湖，藏匿泉鳩里；主人家貧，常賣屨以給太子。太子有故人在湖，聞其富贍，使人呼之而發覺。八月，辛亥。吏圍捕太子。太子自度不得脫，卽入室距戶自經。山陽男子張富昌為卒，足蹋開戶，新安令史李壽趨抱解太子，主人公遂格鬬死，皇孫二人幷皆遇害。上旣傷太子，乃封李壽為邘侯，張富昌為題侯。九月，丙子晦，日有食之。李訓素與終南僧宗密善，往投之。宗密欲剃其髮而匿之，其徒不可。訓出山，將奔鳳翔，為盩厔鎮遏使宋楚所擒，械送京師。至昆明池，訓恐至軍中更受酷辱，謂送者曰：「得我則富貴矣！聞禁兵所在搜捕，汝必為所奪，不若取我首送之！」送者從之，斬其首以來。九月，庚辰，升福建為威武軍，以觀察使王潮為節度使。契丹主遣使如北漢，告以周使田敏來，約歲輸錢十萬緡。北漢主使鄭珙以厚賂謝契丹，自稱「姪皇帝致書於叔天授皇帝」，請行冊禮。初，太傅越以南陽王模不能綏撫關中，表徵為司空。將軍淳于定說模使不就徵，模從之；表遣世子保為平西中郎將，鎮上邽，秦州刺史裴苞拒之。模使帳下都尉陳安攻苞，苞奔安定，太守賈疋納之。昭義節度使盧從史遭父喪，朝廷久未起復；從史懼，因承璀說上，請發本軍討承宗。壬辰，起復從史左金吾大將軍，餘如故。初，帝欲大營汾陽宮，令御史大夫張衡具圖奏之。衡承間進諫曰：「比年勞役繁多，百姓疲弊，伏願留神，稍加抑損。」帝意甚不平，後日衡謂侍臣曰：「張衡自謂由其計畫，令我有天下也。」乃錄齊王暕攜皇甫詡從駕及前幸涿郡祠恆岳時父老謁見者衣冠多不整，譴衡以憲司不能舉正，出為榆林太守。久之，衡督役築樓煩城，因帝巡幸，得謁帝。帝惡衡不損瘦，以為不念咎，謂衡曰：「公甚肥澤，宜且還郡。」復遣之榆林。未幾，敕衡督役江都宮。禮部尚書楊玄感使至江都，衡謂玄感曰：「薛道衡真為枉死。」玄感奏之；江都郡丞王世充又奏衡頻減頓具。帝於是發怒，鎖詣江都市，將斬之，久乃得釋，除名為民，放還田里。以王世充領江都宮監。二月，乙丑，桓溫統步騎四萬發江陵；水軍自襄陽入均口，至南鄉；步兵自淅川趣武關；命司馬勳出子午道以伐秦。初，上與隱太子、巢剌王有隙，密明公贈司空封德彞陰持兩端。楊文幹之亂，上皇欲廢隱太子而立上，德彞固諫而止。其事甚秘，上不之知，薨後乃知之。壬辰，治書侍御史唐臨始追劾其事，請黜官奪爵。上命百官議之，尚書唐儉等議：「德彞罪暴身後，恩結生前，所歷衆官，不可追奪，請降贈改諡。」詔黜其贈官，改諡曰繆，削所食實封。契丹遣其臣袍笏梅老來通好，帝遣太府少卿高頎報之。於是從勇議，復敦煌郡營兵三百人，置西域副校尉居敦煌，雖復羈縻西域，然亦未能出屯。其後匈奴果數與車師共入寇鈔，河西大被其害。丙寅，葬孝殤皇帝于康陵。以連遭大水，百姓苦役，方中祕藏及諸工作事，減約十分居一。燕子之為王三年，國內大亂。將軍市被與太子平謀攻子之。齊王令人謂太子曰：「寡人聞太子將飭君臣之義，明父子之位，寡人之國唯太子所以令之。」太子因要黨聚衆，使市被攻子之，不克。市被反攻太子。搆難數月，死者數萬人，百姓恫恐。齊王令章子將五都之兵，因北地之衆以伐燕。燕士卒不戰，城門不閉。齊人取子之，醢之，遂殺燕王噲。商州刺史李稠驅士民西走，將吏追斬之，推都押牙李玫主州事。昭義節度使劉悟之去鄆州也，以鄆兵二千自隨為親兵。八月，庚戌，悟暴疾薨，子將作監主簿從諫匿其喪，與大將劉武德及親兵謀，以悟遺表求知留後。司馬賈直言入責從諫曰：「爾父提十二州地歸朝廷，其功非細，祗以張汶之故，自謂不潔淋頭，竟至羞死。爾孺子，何敢如此！父死不哭，何以為人！」從諫恐悚不能對，乃發喪。司馬勳出駱谷，破趙長城戍，壁于懸鉤，去長安二百里，使治中劉煥攻長安，斬京兆太守劉秀離，又拔賀城；三輔豪傑多殺守令以應勳，凡三十餘壁，衆五萬人。趙樂平王苞乃輟攻鄴之謀，使其將麻秋、姚國等將兵拒勳。趙主遵遣車騎將軍王朗帥精騎二萬以討勳為名，因劫苞送鄴。勳兵少，畏朗不敢進；冬，十月，釋懸鉤，拔宛城，殺趙南陽太守袁景，復還梁州。垂內以為憂，而未敢告諸子。世子令請曰：「尊比者如有憂色，豈非以主上幼沖，太傅疾賢，功高望重，愈見猜邪？」垂曰：「然。吾竭力致命以破強寇，本欲保全家國，豈知功成之後，返令身無所容。汝旣知吾心，何以為吾謀？」令曰：「主上闇弱，委任太傅，一旦禍發，疾於駭機。今欲保族全身，不失大義，莫若逃之龍城，遜辭謝罪，以待主上之察，若周公之居東，庶幾感寤而得還，此幸之大者也。如其不然，則內撫燕、代，外懷羣夷，守肥如之險以自保，亦其次也。」垂曰：「善！」九月，以中尉張歐為御史大夫。韓安國疾愈，復為中尉。時朔方將渾釋之守靈州，懷恩檄至，云全軍歸鎮，釋之曰：「不然，此必衆潰矣。」將拒之，其甥張韶曰：「彼或翻然改圖，以衆歸鎮，何可不納也！」釋之疑未決。懷恩行速，先候者而至，釋之不得已納之。張韶以其謀告懷恩，懷恩以韶為間，殺釋之而收其軍，使韶主之；旣而曰：「釋之，舅也，彼尚負之，安有忠於我哉！」他日，以事杖之，折其脛，置於彌峨城而死。李彝超不奉詔，遣共兄阿囉王守青嶺門，集境內党項諸胡以自救。藥彥稠等進屯蘆關，彝超遣党項抄糧運及攻具，官軍自蘆關退保金明。秦魏公廋以陝城降燕，請兵應接；秦人大懼，盛兵守華陰。壬戌，詔以瑞物仍集，改元章和。是時，京師四方屢有嘉瑞，前後數百千，言事者咸以為美。而太尉掾平陵何敞獨惡之，謂宋由、袁安曰：「夫瑞應依德而至，災異緣政而生。今異烏翔於殿屋，怪草生於庭際，不可不察！」由、安懼不敢答。夏，四月，秦王堅如雍，祠五畤；六月，如河東，祀后土。十一月，壬子朔，進太尉侃為大將軍，劍履上殿，入朝不趨，贊拜不名；侃固辭不受。南匈奴句龍王吾斯、車紐等反，寇西河；招誘右賢王合兵圍美稷，殺朔方、代郡長吏。夏，五月，度遼將軍馬續與中郎將梁並等發邊兵及羌、胡合二萬餘人掩擊，破之。吾斯等復更屯聚，攻沒城邑。天子遣使責讓單于；單于本不預謀，乃脫帽避帳，詣並謝罪。並以病徵，五原太守陳龜代為中郎將。龜以單于不能制下，逼迫單于及其弟左賢王皆令自殺。龜又欲徙單于近親於內郡，而降者遂更狐疑。龜坐下獄，免。術士孫智永以四星聚斗，分野有災，勸唐主巡東都，乙巳，唐主命齊王璟監國。光政副使、太僕少卿陳覺以私憾奏泰州刺史褚仁規貪殘；丙午，罷仁規為扈駕都部署，覺始用事。庚戌，唐主發金陵；甲寅，至江都。三國合兵伐廆。諸將請擊之，廆曰：「彼為崔毖所誘，欲邀一切之利。軍勢初合，其鋒甚銳，不可與戰，當固守以挫之。彼烏合而來，旣無統壹，莫相歸服，久必攜貳，一則疑吾與毖詐而覆之，二則三國自相猜忌。待其人情離貳，然後擊之，破之必矣。」高開道以奚侵幽州，州兵擊卻之。九月，壬子，魏遣兼員外散騎常侍勃海高聰等來聘。丙辰，上幸驪山溫湯；乙丑，還宮。北海敬王睦薨。睦少好學，光武及上皆愛之。嘗遣中大夫詣京師朝賀，召而謂之曰：「朝廷設問寡人，大夫將何辭以對？」使者曰：「大王忠孝慈仁，敬賢樂士，臣敢不以實對！」睦曰：「吁，子危我哉！此乃孤幼時進趣之行也。大夫其對以孤襲爵以來，志意衰惰，聲色是娛，犬馬是好，乃為相愛耳。」其智慮畏慎如此。二月，秦賊據魏潼關。薛安都之召魏兵也，畢衆敬不與之同，遣使來請降；上以衆敬為兗州刺史。衆敬子元賓在建康，先坐他罪誅。衆敬聞之，怒，拔刀斫柱曰：「吾皓首唯一子，不能全，安用獨生！」十一月，壬子，魏師至瑕丘，衆敬請降於魏。尉元遣部將先據其城，衆敬悔恨，數日不食。元長驅而進，十二月，己未，軍于秺。珂遣間使告急於李克用，道路相繼，克用以汴兵先據晉、絳，兵不得進。珂妻遺克用書曰：「兒旦暮為俘虜，大人何忍不救！」克用報曰：「今賊兵塞晉、絳，衆寡不敵，進則與汝兩亡，不若與王郎舉族歸朝。」珂又遺李茂貞書，言：「天子新返正，詔藩鎮無得相攻，同獎王室。今朱公不顧詔命，首興兵相加，其心可見。河中若亡，則同華、邠、岐俱不自保。天子神器拱手授人，其勢必然矣。公宜亟帥關中諸鎮兵，固守潼關，赴救河中。僕自知不武，願於公西偏授一小鎮，此地請公有之。關中安危，國祚脩短，繫公此舉，願審思之！」茂貞素無遠圖，不報。甲辰，以唐休璟為左僕射，同中書門下三品如故，豆盧欽望為右僕射。桑落之戰，胡藩所乘艦為官軍所燒，藩全鎧入水，潛行三十許步，乃得登岸。時江陵路已絕，乃還豫章。劉裕素聞藩為人忠直，引參領軍軍事。六月，乙丑，初令僧、尼、道士、女官致敬父母。莽旣輕私鑄錢之法，犯者愈衆，及伍人相坐，沒入為官奴婢；其男子檻車，女子步，以鐵瑣琅當其頸，傳詣鍾官以十萬數。到者易其夫婦。愁苦死者什六七。上遣使聘齊。八月，丙申，城陽王憲卒。魏頓丘王李峻卒。壬辰，營州總管鄧暠擊高開道，敗之。胡太后賜崔亮書，使乘勝深入。平部分諸將，水陸並進，攻浮山堰；亮違平節度，以疾請還，隨表輒發。平奏處亮死刑，太后令曰：「亮去留自擅，違我經略，雖有小捷，豈免大咎！但吾攝御萬機，庶幾惡殺，可特聽以功補過。」魏師遂還。丁亥，突厥寇原州，遣折威將軍楊毛擊之。期頗聞之，數遣許涪至壽所，伺其動靜；又鴆殺壽養弟安北將軍攸。壽乃詐為妹夫任調書，云期當取壽；其衆信之，遂帥步騎萬餘人自涪襲成都，許賞以城中財物；以其將李奕為前鋒。期不意其至，初不設備。壽世子勢為翊軍校尉，開門納之，遂克成都，屯兵宮門。期遣侍中勞壽。壽奏建寧王越、景騫、田褒、姚華、許涪及征西將軍李遐、將軍李西等懷姦亂政，皆收殺之。縱兵大掠，數日乃定。壽矯乙太后任氏令廢期為邛都縣公，幽之別宮。追諡戾太子曰哀皇帝。庚子，蘭汗襲擊速骨，幷其黨盡殺之。廢崇，奉太子策，承制大赦，遣使迎寶，及於薊城。寶欲還，長樂王盛等皆曰：「汗之忠詐未可知，今單騎赴之，萬一汗有異志，悔之無及。不如南就范陽王，合衆以取冀州；若其不捷，收南方之衆，徐歸龍都，亦未晚也。」寶從之。時戍卒拒彭城止四驛，闔城忷懼。彥曾召諸將謀之，皆泣曰：「比以銀刀兇悍，使一軍皆蒙惡名，殲夷流竄，不無枉濫。今冤痛之聲未已，而桂州戍卒復爾猖狂，若縱使入城，必為逆亂，如此，則闔境塗地矣！不若乘其遠來疲弊，發兵擊之，我逸彼勞，往無不捷。」彥曾猶豫未決。團練判官溫廷皓復言於彥曾曰：「安危之兆，已在目前。得失之機，決於今日。今擊之有三難，而捨之有五害：詔釋其罪而擅誅之，一難也。帥其父兄，討其子弟，二難也；枝黨鉤連，刑戮必多，三難也。然當道戍卒擅歸，不誅則諸道戍邊者皆效之，無以制禦，一害也。將者一軍之首，而輒敢害之，則凡為將者何以號令士卒！二害也。所過剽掠，自為甲兵，招納亡命，此而不討，何以懲惡！三害也。軍中將士，皆其親屬，銀刀餘黨，潛匿山澤，一旦內外俱發，何以支梧！四害也。逼脅軍府，誅所忌三將，又欲自為一營，從之則銀刀之患復起，違之則託此為作亂之端，五害也。惟明公去其三難，絕其五害，早定大計，以副衆望。」閏月，癸巳朔，日有食之。浩集諸曆家，考校漢元以來日月薄食、五星行度，幷譏前史之失，別為魏曆，以示高允。允曰：「漢元年，十月，五星聚東井，此乃曆術之淺事；今譏漢史而不覺此謬，恐後人之譏今猶今之譏古也。」浩曰：「所謬云何？」允曰：「按星傳：『太白、辰星常附日而行。』十月，日在尾、箕，昏沒於申南，而東井方出於寅北，二星何得背日而行？是史官欲神其事，不復推之於理也。」浩曰：「天文欲為變者，何所不可邪？」允曰：「此不可以空言爭，宜更審之。」坐者咸怪允之言，唯東宮少傅游雅曰：「高君精於曆數，當不虛也。」後歲餘，浩謂允曰：「先所論者，本不經心；乃更考究，果如君言。五星乃以前三月聚東井，非十月也。」衆乃歎服。允雖明曆，初不推步及為人論說，唯游雅知之。雅數以災異問允，允曰：「陰陽災異，知之甚難；旣已知之，復恐漏泄，不如不知也。天下妙理至多，何以問此！」雅乃止。魏主問允：「為政何先？」時魏多封禁良田，允曰：「臣少賤，唯知農事。若國家廣田積穀，公私有備，則饑饉不足憂矣。」帝乃命悉除田禁以賦百姓。歸州刺史郭禹擊荊南，逐王建肇，建肇奔黔州。詔以禹為荊南留後。荊南兵荒之餘，止有一十七家，禹厲精為治，撫集彫殘，通商務農，晚年殆及萬戶。時藩鎮各務兵力相殘，莫以養民為事，獨華州刺史韓建招撫流散，勸課農桑，數年之間，民富軍贍。時人謂之北韓南郭。春，正月，壬寅，安西副大都護趙頤貞敗吐蕃于曲子城。以隴右行營節度使曲環為陳許節度使。陳許荒亂之餘，戶口流散。曲環以勤儉率下，政令寬簡，賦役平均，數年之間，流亡復業，兵食皆足。丙午，詔進道成假黃鉞、大都督中外諸軍事、太傅、領揚州牧，劍履上殿，入朝不趨，贊拜不名，使持節、太尉、驃騎大將軍、錄尚書、南徐州刺史如故。道成固辭殊禮。禁京城匄者，置病坊以廩之。淮西人鄭叔舉起兵擊常珍奇以應鄭黑；辛亥，以叔舉為北豫州刺史。初，鮮卑檀石槐，勇健有智略，部落畏服，乃施法禁，平曲直，無敢犯者，遂推以為大人。檀石槐立庭於彈汙山、歠仇水上，去高柳北三百餘里，兵馬甚盛；東、西部大人皆歸焉。因南抄緣邊，北拒丁零，東卻夫餘，西擊烏孫，盡據匈奴故地，東西萬四千餘里。冬，十月，齊以侯莫陳相為大傅，任城王湝為太保，婁叡為大司馬，馮翊王潤為太尉，開府儀同三司韓祖念為司徒。敦恃才負氣，顧其流輩皆為大將軍，敦獨未得，兼以湘州之役，全軍而返，謂宜受賞，翻得除名，對臺使出怨言。晉公護怒，徵還，逼令自殺。臨死，謂其子弼曰：「吾志平江南，今而不果，汝必成吾志。吾以舌死，汝不可不思。」因引錐刺弼舌出血以誡之。二月，壬申，永平節度使令狐彰薨。彰承滑、亳離亂之後，治軍勸農，府廩充實。時藩鎮率皆跋扈，獨彰貢賦未嘗闕；歲遣兵三千詣京西防秋，自齎糧食，道路供饋皆不受，所過秋豪不犯。疾亟，召掌書記高陽齊映，與謀後事，映勸彰請代人，遣子歸私第；彰從之，遺表稱：「昔魚朝恩破史朝義，欲掠滑州，臣不聽，由是有隙。及朝恩誅，值臣寢疾，以是未得入朝，生死愧負。臣今必不起，倉庫畜牧，先已封籍，軍中將士，州縣官吏，按堵待命。伏見吏部尚書劉晏、工部尚書李勉可委大事，願速以代臣。臣男建等，今勒歸東都私第。」彰薨，將士欲立建，建誓死不從，舉家西歸。三月，丙子，以李勉為永平節度使。護烏桓校尉耿曄遣兵擊鮮卑，破之。宕昌王彌機初立。三月丙子，魏遣使拜彌機征南大將軍、梁‧益二州牧、河南公、宕昌王。隋煬帝凶問至東都，戊辰，留守官奉越王卽皇帝位，大赦，改元皇泰。是時於朝堂宣旨，以時鍾金革，公私皆卽日大祥。追諡大行曰明皇帝，廟號世祖；追尊元德太子曰成皇帝，廟號世宗。尊母劉良娣為皇太后。以段達為納言、陳國公，王世充為納言、鄭國公，元文都為內史令、魯國公，皇甫無逸為兵部尚書、233cc國公，又以盧楚為內史令，郭文懿為內史侍郎，趙長文為黃門侍郎，共掌朝政，時人號「七貴」。皇泰主眉目如畫，溫厚仁愛，風格儼然。六月，癸酉，魏王珪遣將軍王建等擊燕廣甯太守劉亢泥，斬之，徙其部落於平城。燕上谷太守開封公詳棄郡走。詳，皝之曾孫也。初，兵部侍郎、同平章事柳渾與張延賞俱為相，渾議事數異同，延賞使所親謂曰：「相公舊德，但節言於廟堂，則重位可久。」渾曰：「為吾謝張公，柳渾頭可斷，舌不可禁！」由是交惡。上好文雅醞藉，而渾質直輕侻，無威儀，於上前時發俚語。上不悅，欲黜為王府長史，李泌言：「渾褊直無他。故事，罷相無為長史者。」又欲以為王傅，泌請以為常侍，上曰：「苟得罷之，無不可者。」己丑，渾罷為左散騎常侍。五月，朔，日有食之，旣。贈武三思太尉、梁宣王，武崇訓開府儀同三司、魯忠王。安樂公主請用永泰公主故事，以崇訓墓為陵。給事中盧粲駮之，以為：「永泰事出特恩，今魯王主壻，不可為比。」上手敕曰：「安樂與永泰無異，同穴之義，今古不殊。」粲又奏：「陛下以膝下之愛施及其夫，豈可使上下無辨，君臣一貫哉！」上乃從之。公主怒，出粲為陳州刺史。十一月，甲申，以門下侍郎、同平章事李逢吉同平章事、充山南東道節度使。以侍衞諸軍使韓勍領匡國節度使。明日，復戰，泰為中軍，中山公趙貴為左軍，領軍若于惠等為右軍。中軍、右軍合擊東魏，大破之，悉俘其步卒。歡失馬，赫連陽順下馬以授歡。歡上馬走，從者步騎七人，追兵至，親信都督尉興慶曰：「王速去，興慶腰有百箭，足殺百人。」歡曰：「事濟，以爾為懷州刺史；若死，用爾子！」興慶曰：「兒小，願用兄！」歡許之。興慶拒戰，矢盡而死。於是紹軍驚擾，大潰。紹及譚等幅巾乘馬，與八百騎渡河。操追之不及，盡收其輜重、圖書、珍寶。餘衆降者，操盡阬之，前後所殺七萬餘人。上視朝每晏，戊辰，日絕高尚未坐，百官班於紫宸門外，老病者幾至僵踣。諫議大夫李渤白宰相曰：「昨日疏論坐晚，今晨愈甚，請出閤待罪於金吾仗。」旣坐班退，左拾遺劉栖楚獨留，進言曰：「憲宗及先帝皆長君，四方猶多叛亂。陛下富於春秋，嗣位之初，當宵衣求理；而嗜寢樂色，日晏方起，梓宮在殯，鼓吹日喧，令聞未彰，惡聲遐布。臣恐福祚之不長，請碎首玉階以謝諫職之曠。」遂以額叩龍墀，見血不已，響聞閤外。李逢吉宣曰：「劉栖楚休叩頭，俟進止！」栖楚捧首而起，更論宦官事，上連揮令出。栖楚曰：「不用臣言，請繼以死。」牛僧孺宣曰：「所奏知，門外俟進止！」栖楚乃出，待罪於金吾仗，於是宰相贊成其言。上命中使就仗，幷李渤宣慰令歸。尋擢栖楚為起居舍人，仍賜緋。栖楚辭疾不拜，歸東都。上與諸將議曰：「翕侯趙信為單于畫計，常以為漢兵不能度幕輕留，今大發士卒，其勢必得所欲。」乃粟馬十萬，令大將軍青、票騎將軍去病各將五萬騎，私負從馬復四萬匹，步兵轉者踵軍後又數十萬人，而敢力戰深入之士皆屬票騎。票騎始為出定襄，當單于；捕虜言單于東，乃更令票騎出代郡，令大將軍出定襄。郎中令李廣數自請行，天子以為老，弗許；良久，乃許之，以為前將軍。太僕公孫賀為左將軍，主爵都尉趙食其為右將軍，平陽侯曹襄為後將軍，皆屬大將軍。趙信為單于謀曰：「漢兵旣度幕，人馬罷，匈奴可坐收虜耳。」乃悉遠北其輜重，以精兵待幕北。齊南安城主馮顯請降於周，周柱國宇文貴使豐州刺史太原郭彥將兵迎之，遂據南安。壬寅，作神皇三璽。春，正月，丁丑朔，帝親祀南郊。禮畢，喟然問司隸校尉劉毅曰：「朕可方漢之何帝？」對曰：「桓、靈。」帝曰：「何至於此？」對曰：「桓、靈賣官錢入官庫，陛下賣官錢入私門，以此言之，殆不如也。」帝大笑曰：「桓、靈之世，不聞此言，今朕有直臣，固為勝之。」二月，丁未，遣大司徒宮、大司空豐等奉乘輿法駕迎皇后於安漢公第，授皇后璽紱，入未央宮。大赦天下。代北節度使李國昌薨。聞人遂安據崑山，無所屬，伏威使雄誕擊之。雄誕以崑山險隘，難以力勝，乃單騎造其城下，陳國威靈，示以禍福。遂安感悅，帥諸將出降。仲堪心然之，乃外結雍州荊史郗恢，內與從兄南蠻校尉覬、南郡相陳留江績謀之。覬曰：「人臣各守職分，朝廷是非，豈藩屏之所制也！晉陽之事，不敢預聞。」仲堪固邀之，覬怒曰：「吾進不敢同，退不敢異。」績亦極言其不可。覬恐績及禍，於坐和解之。績曰：「大丈夫何至以死相脅邪？江仲元行年六十，但未獲死所耳！」仲堪憚其堅正，以楊佺期代之。朝廷聞之，徵績為御史中丞。覬遂稱散發，辭位，仲堪往省之，謂覬曰：「兄病殊為可憂。」覬曰：「我病不過身死，汝病乃當滅門。宜深自愛，勿以我為念！」郗恢亦不肯從。仲堪疑未決，會王恭使至，仲堪許之，恭大喜。甲戌，恭上表罪狀國寶，舉兵討之。癸未，朱全忠遣其將朱友恭圍兗州，朱瑄自鄆以兵糧救之，友恭設伏，敗之於高梧，盡奪其餉，擒河東將安福順、安福慶。壬午，以御史中丞呂元膺為鄂岳觀察使。元膺嘗欲夜登城，門已鎖，守者不為開。左右曰：「中丞也。」對曰：「夜中難辯真偽，雖中丞亦不可。」元膺乃還。明日，擢為重職。初，高麗旣亡，其別種大祚榮徙居營州。及李盡忠反，祚榮與靺鞨乞四北羽聚衆東走，阻險自固。盡忠死，武后使將軍李楷固討其餘黨。楷固擊乞四北羽，斬之，引兵踰天門嶺，逼祚榮。祚榮逆戰，楷固大敗，僅以身免。祚榮遂帥其衆東據東牟山，築城居之。祚榮驍勇善戰，高麗、靺鞨之人稍稍歸之，地方二千里，戶十餘萬，勝兵數萬人，自稱振國王，附于突厥。時奚、契丹皆叛，道路阻絕，武后不能討。中宗卽位，遣侍御史張行岌招慰之，祚榮遣子入侍。至是，以祚榮為左驍衞大將軍、渤海郡王；以其所部為忽汗州，令祚榮兼都督。是歲，罷州牧，置刺史。九月，甲申，詔增吏俸。孫儒求好於朱全忠，全忠表為淮南節度使。未幾，全忠殺其使者，遂復為仇敵。契丹之攻內丘也，死傷頗多，又值月食，軍中多妖異，契丹主懼，不敢深入，引兵還，遣使請和於漢。會漢亡，安國節度使劉詞送其使者詣大梁，帝遣左千牛衞將軍朱憲報聘，且敘革命之由，以金器、玉帶贈之。高駢奏改楊子院為發運使。李寰自晉州引兵赴鎮，不戢士卒，所過殘暴，至則擁兵不進，但坐索供饋。庚寅，以寰為夏綏節度使。得夏太史令張淵、徐辯，復以為太史令。得故晉將毛脩之、秦將軍庫洛干，歸庫洛干於秦，以毛脩之善烹調，用為太官令。魏主見夏著作郎天水趙逸所為文，譽夏主太過，怒曰：「此豎無道，何敢如是！誰所為邪？當速推之！」崔浩曰：「文士褒貶，多過其實，蓋非得已，不足罪也。」乃止。魏主納夏世祖三女為貴人。臣光曰：孔子稱「舉善而敎不能則勸。」是以舜舉皋陶，湯舉伊尹，而不仁者遠，有德故也。光武卽位之初，羣雄競逐，四海鼎沸，彼摧堅陷敵之人，權略詭辯之士，方見重於世，而獨能取忠厚之臣，旌循良之吏，拔於草萊之中，寘諸羣公之首，宜其光復舊物，享祚久長，蓋由知所先務而得其本原故也。春，正月，庚戌，制以突厥默啜寇邊，命內外官各進平突厥之策。右補闕盧俌上疏，以為：「郤榖悅禮樂，敦詩書，為晉元帥；杜預射不穿札，建平吳之勳。是知中權制謀，不取一夫之勇。如沙吒忠義，驍將之材，本不足以當大任。又，鳴沙之役，主將先逃，宜正邦憲；賞罰旣明，敵無不服。又，邊州刺史，宜精擇其人，使之蒐卒乘，積資糧，來則禦之，去則備之。去歲四方旱災，未易興師。當理內以及外，綏近以來遠，俟倉廩實，士卒練，然後大舉以討之。」上善之。壬申，魏東荊州表「桓暉之弟叔興前後招撫太陽蠻，歸附者萬餘戶，請置郡十六，縣五十。」詔前鎮東府長史酈道元案行置之。道元，範之子也。第五琦作乾元錢、重輪錢，與開元錢三品並行，民爭盜鑄，貨輕物重，穀價騰踊，餓殍相望。上言者皆歸咎於琦，庚午，貶琦忠州長史。御史大夫賀蘭進明貶溱州員外司馬，坐琦黨也。長沙王義欣出鎮彭城，為衆軍聲援；以游擊將軍胡藩戍廣陵，行府州事。貶楊知溫為郴州司馬。是歲，徙定陶王囂為楚王。春，二月，庚戌，魏主嗣如高柳川；甲寅，還宮。初，智宣子將以瑤為後，智果曰：「不如宵也。瑤之賢於人者五，其不逮者一也。美鬢長大則賢，射御足力則賢，伎藝畢給則賢，巧文辯惠則賢，強毅果敢則賢；如是而甚不仁。夫以其五賢陵人而以不仁行之，其誰能待之？若果立瑤也，智宗必滅。」弗聽。智果別族於太史，為輔氏。魏主攻彭城，不克。十二月，丙辰朔，引兵南下，使中書郎魯秀出廣陵，高涼王那出山陽，永昌王仁出橫江，所過無不殘滅，城邑皆望風奔潰。戊午，建康纂嚴。己未，魏兵至淮上。九月，庚申，司徒劉方策免，自殺。太后思徐有功用法平，擢拜左臺殿中侍御史，聞者無不相賀。鹿城主簿宗城潘好禮著論，稱有功蹈道依仁，固守誠節，不以貴賤死生易其操履。設客問曰：「徐公於今誰與為比？」主人曰：「四海至廣，人物至多，或匿迹韜光，僕不敢誣，若所聞見，則一人而已，當於古人中求之。」客曰：「何如張釋之？」主人曰：「釋之所行者甚易，徐公所行者甚難。難易之間，優劣見矣。張公逢漢文之時，天下無事，至如盜高廟玉環及渭橋驚馬，守法而已，豈不易哉！徐公逢革命之秋，屬惟新之運，唐朝遺老，或包藏禍心，使人主有疑。如周興、來俊臣，乃堯年之四凶也，崇飾惡言以誣盛德；而徐公守死善道，深相明白，幾陷囹圄，數挂網維，此吾子所聞，豈不難哉！」客曰：「使為司刑卿，乃得展其才矣。」主人曰：「吾子徒見徐公用法平允，謂可置司刑；僕覩其人，方寸之地，何所不容，若其用之，何事不可，豈直司刑而已哉！五月，鮮卑寇遼東屬國。士開威權日盛，朝士不知廉恥者，或為之假子，與富商大賈同在伯仲之列。嘗有一人士參士開疾，值醫云：「王傷寒極重，應服黃龍湯。」士開有難色。人士曰：「此物甚易服，王不須疑，請為王先嘗之。」一舉而盡。士開感其意，為之強服，遂得愈。丙午，文成公主薨于吐蕃。丙午，契丹圍高行周、符彥卿及先鋒指揮使石公霸於戚城。先是景延廣令諸將分地而守，無得相救。行周等告急，延廣徐白帝，帝自將救之。契丹解去，三將泣訴救兵之緩，幾不免。夏，六月，壬申，以溫彥博為右僕射，太常卿楊師道為侍中。秦主興大發諸軍，遣義陽公平、尚書右僕射狄伯支等將步騎四萬伐魏，興自將大軍繼之，以尚書令姚晃輔太子泓守長安，沒弈干權鎮上邽，廣陵公欽權鎮洛陽。平攻魏乾壁六十餘日，拔之。秋，七月，魏主珪遣毗陵王順及豫州刺史長孫肥將六萬騎為前鋒，自將大軍繼發以擊之。八月，丙午，大赦。李園妹為王后，李園亦貴用事，而恐春申君泄其語，陰養死士，欲殺春申君以滅口；國人頗有知之者。楚王病，朱英謂春申君曰：「世有無望之福，亦有無望之禍。今君處無望之世，事無望之主，安可以無無望之人乎！」春申君曰：「何謂無望之福？」曰：「君相楚二十餘年矣，雖名相國，其實王也。王今病，旦暮薨，薨而君相幼主，因而當國，王長而反政，不卽遂南面稱孤，此所謂無望之福也。」「何謂無望之禍？」曰：「李園不治國而君之仇也，不為兵而養死士之日久矣。王薨，李園必先入，據權而殺君以滅口，此所謂無望之禍也。」「何謂無望之人？」曰：「君置臣郎中，王薨，李園先入，臣為君殺之，此所謂無望之人也。」春申君曰：「足下置之。李園，弱人也，僕又善之。且何至此！」朱英知言不用，懼而亡去。後十七日，楚王薨，李園果先入，伏死士於棘門之內。春申君入，死士俠刺之，投其首於棘門之外；於是使吏盡捕誅春申君之家。太子立，是為幽王。李晟大安園多竹，復有為飛語者，云「晟伏兵大安亭，謀因倉猝為變。」晟遂伐其竹。蜀郡徼外羌內屬。南單于長死，單于汗之子宣立，為伊屠於閭鞮單于。契丹改元天顯，葬其主阿保機於木葉山。述律太后左右有桀黠者，后輒謂曰：「為我達語於先帝！」至墓所則殺之，前後所殺以百數。最後，平州人趙思溫當往，思溫不行，后曰：「汝事先帝嘗親近，何為不行？」對曰：「親近莫如后，后行，臣則繼之。」后曰：「吾非不欲從先帝於地下也，顧嗣子幼弱，國家無主，不得往耳。」乃斷一腕，令置墓中。思溫亦得免。帝又以太祖、世祖在兄弟數皆第三，江州刺史晉安王子勛亦第三，故惡之，因何邁之謀，使左右朱景雲送藥賜子勛死。景雲至湓口，停不進。子勛典籤謝道邁、主帥潘欣之、侍書褚靈嗣聞之，馳以告長史鄧琬，泣涕請計。琬曰：「身南土寒士，蒙先帝殊恩，以愛子見託，豈得惜門戶百口，期當以死報效。幼主昏暴，社稷危殆，雖曰天子，事猶獨夫。今便指帥文武，直造京邑，與羣公卿士，廢昏立明耳。」戊申，琬稱子勛敎，令所部戒嚴。子勛戎服出聽事，集僚佐，使潘欣之口宣旨諭之。四座未對，錄事參軍陶亮首請效死前驅，衆皆奉旨。乃以亮為諮議參軍，領中兵，總統軍事；功曹張沈為諮議參軍，統作舟艦；南陽太守沈懷寶、岷山太守薛常寶、彭澤令陳紹宗等並為將帥。初，帝使荊州錄送前軍長史、荊州行事張悅至湓口，琬稱子勛命，釋其桎梏，迎以所乘車，以為司馬。悅，暢之弟也。琬、悅二人共掌內外衆事，遣將軍俞伯奇帥五百人斷大雷，禁絕商旅及公私使命。遣使上諸郡民丁，收斂器械；旬日之內，得甲士五千人，出頓大雷，於兩岸築壘。又以巴東、建平二郡太守孫沖之為咨議參軍，領中兵，與陶亮並統前軍。移檄遠近。丙寅，回紇、吐蕃合兵圍涇陽，子儀命諸將嚴設守備而不戰。及暮，二虜退屯北原，丁卯，復至城下。是時，回紇與吐蕃聞僕固懷恩死，已爭長，不相睦，分營而居，子儀知之。回紇在城西，子儀使牙將李光瓚等往說之，欲與之共擊吐蕃。回紇不信，曰：「郭公固在此乎？汝紿我耳。若果在此，可得見乎？」光瓚還報，子儀曰：「今衆寡不敵，難以力勝。昔與回紇契約甚厚，不若挺身往說之，可不戰而下也。」諸將請選鐵騎五百為衞從，子儀曰：「此適足為害也。」郭晞扣馬諫曰：「彼，虎狼也；大人，國之元帥，柰何以身為虜餌！」子儀曰：「今戰，則父子俱死而國家危；往以至誠與之言，或幸而見從，則四海之福也！不然，則身沒而家全。」以鞭擊其手曰：「去！」遂與數騎開門而出，使人傳呼曰：「令公來！」回紇大驚。其大帥合胡祿都督藥葛羅，可汗之弟也，執弓注矢立於陣前。子儀免冑釋甲投槍而進，回紇諸酋長相顧曰：「是也！」皆下馬羅拜。子儀亦下馬，前執藥葛羅手，讓之曰：「汝回紇有大功於唐，唐之報汝亦不薄，柰何負約，深入吾地，侵逼畿縣，棄前功，結怨仇，背恩德而助叛臣，何其愚也！且懷恩叛君棄母，於汝國何有！今吾挺身而來，聽汝執我殺之，我之將士必致死與汝戰矣。」藥葛羅曰：「懷恩欺我，言天可汗已晏駕，令公亦捐館，中國無主，我是以敢與之來。今知天可汗在上都，令公復總兵於此，懷恩又為天所殺，我曹豈肯與令公戰乎！」子儀因說之曰：「吐蕃無道，乘我國有亂，不顧舅甥之親，吞噬我邊鄙，焚蕩我畿甸，其所掠之財不可勝載，馬牛雜畜，長數百里，彌漫在野，此天以賜汝也。全師而繼好，破敵以取富，為汝計，孰便於此！不可失也。」藥葛羅曰：「吾為懷恩所誤，負公誠深，今請為公盡力，擊吐蕃以謝過。然懷恩之子，可敦兄弟也，願捨之勿殺。」子儀許之。回紇觀者為兩翼，稍前，子儀麾下亦進，子儀揮手卻之，因取酒與其酋長共飲。藥葛羅使子儀先執酒為誓，子儀酹地曰：「大唐天子萬歲！回紇可汗亦萬歲！兩國將相亦萬歲！有負約者，身隕陳前，家族滅絕。」盃至藥葛羅，亦酹地曰：「如令公誓！」於是諸酋長皆大喜曰：「曏以二巫師從軍，巫言此行甚安穩，不與唐戰，見一大人而還，今果然矣。」子儀遺之綵三千匹，酋長分以賞巫。子儀竟與定約而還。吐蕃聞之，夜，引兵遁去。回紇遣其酋長石野那等六人入見天子。李延壽論曰：元起勤乃胥附，功惟闢土，勞之不圖，禍機先陷。冠軍之貶，於罰已輕。梁之政刑，於斯為失。私戚之端，自斯而啟。年之不永，不亦宜乎！癸酉，平盧節度使李納薨，軍中推其子師古知留後。昭義節度使毛璋所為驕僭，時報赭袍，縱酒為戲，左右有諫者，剖其心而視之。帝聞之，徵為右金吾衞上將軍。九月，壬午，循州刺史哥舒晃殺嶺南節度史呂崇賁，據嶺南反。河南府出緡錢二十萬，景延廣率三十七萬。留守判官盧億言於延廣曰：「公位兼將相，富貴極矣。今國家不幸，府庫空竭，不得已取於民，公何忍復因而求利，為子孫之累乎！」延廣慙而止。甲子，吳越孝獻世子弘僔卒。六月，壬午朔，魏立皇弟悅為汝南王。秋，匈奴入鴈門。太守坐畏愞棄市。太后與劉仁軌書曰：「昔漢以關中之事委蕭何，今託公亦猶是矣。」仁軌上疏，辭以衰老不堪居守，因陳呂后禍敗之事以申規戒。太后使祕書監武承嗣齎璽書慰諭之曰：「今以皇帝諒闇不言，眇身且代親政；遠勞勸戒，復辭衰疾。又云『呂氏見嗤於後代，祿、產貽禍於漢朝』，引喻良深，愧慰交集。公忠貞之操，終始不渝，勁直之風，古今罕比。初聞此語，能不罔然；靜而思之，是為龜鏡。況公先朝舊德，遐邇具瞻，願以匡救為懷，無以暮年致請。」是歲，正月，乙卯，上夢中原牧守皆以地來降，舉朝稱慶。旦，見中書舍人朱异，告之，且曰：「吾為人少夢，若有夢，必實。」异曰：「此乃宇宙混壹之兆也。」及丁和至，稱景定計以正月乙卯，上愈神之。然意猶未決，嘗獨言：「我國家如金甌，無一傷缺，今忽受景地，詎是事宜？脫致紛紜，悔之何及？」朱异揣知上意，對曰：「聖明御宇，南北歸仰，正以事無機會，未達其心。今侯景分魏土之半以來，自非天誘其衷，人贊其謀，何以至此！若拒而不內，恐絕後來之望。此誠易見，願陛下無疑。」上乃定議納景。詔列侯各之國；為吏及詔所止者，遣太子。五月，癸丑，以威武留後王延鈞為本道節度使、琅邪王。立阜陵王代兄勃遒亭侯便為阜陵王。振每自汴至洛，朝廷必有竄逐者，時人謂之鴟梟。見朝士皆頤指氣使，旁若無人。公孫述又遣將軍任滿從閬中下江州，東據扞關，於是盡有益州之地。夏，五月，戊寅，皇后庾氏崩。羣臣皆出，獨留陽平公融，謂之曰：「自古定大事者，不過一二臣而已。今衆言紛紛，徒亂人意，吾當與汝決之。」對曰：「今伐晉有三難：天道不順，一也；晉國無釁，二也；我數戰兵疲，民有畏敵之心，三也。羣臣言晉不可伐者，皆忠臣也，願陛下聽之。」堅作色曰：「汝亦如此，吾復何望！吾強兵百萬，資仗如山；吾雖未為令主，亦非闇劣。乘累捷之勢，擊垂亡之國，何患不克，豈可復留此殘寇，使長為國家之憂哉！」融泣曰：「晉未可滅，昭然甚明。今勞師大舉，恐無萬全之功。且臣之所憂，不止於此。陛下寵育鮮卑、羌、羯，布滿畿甸，此屬皆我之深仇。太子獨與弱卒數萬留守京師，臣懼有不虞之變生於腹心肘掖，不可悔也。臣之頑愚，誠不足采；王景略一時英傑，陛下常比之諸葛武侯，獨不記其臨沒之言乎！」堅不聽。於是朝臣進諫者衆，堅曰：「以吾擊晉，校其強弱之勢，猶疾風之掃秋葉，而朝廷內外皆言不可，誠吾所不解也！」代王什翼犍遣左長史燕鳳入貢于秦。己酉，王冠，帶劍。竇建德之圍幽州也，李藝告急于高開道，開道帥二千騎救之，建德兵引去，開道因藝遣使來降。戊申，以開道為蔚州總管，賜姓李氏，封北平郡王。開道有矢鏃在頰，召醫出之，醫曰：「鏃深，不可出。」開道怒，斬之。別召一醫，曰：「出之恐痛。」又斬之。更召一醫，醫曰：「可出。」乃鑿骨，置楔其間，骨裂寸餘，竟出其鏃；開道奏妓進膳不輟。是日，劉崇卽皇帝位於晉陽，仍用乾祐年號，所有者幷、汾、忻、代、嵐、憲、隆、蔚、沁、遼、麟、石十二州之地。以節度判官鄭珙為中書侍郎，觀察判官滎陽趙華為戶部侍郎，並同平章事。以次子承鈞為侍衞親軍都指揮使、太原尹，以節度副使李存瓌為代州防禦使，裨將武安張元徽為馬步軍都指揮使，陳光裕為宣徽使。以張公素為平盧留後。九月，秦州城民杜粲殺莫折念生闔門皆盡，粲自行州事。南秦州城民辛琛亦自行州事，遣使詣蕭寶寅請降。魏復以寶寅為尚書令，還其舊封。陝虢都兵馬使達奚抱暉鴆殺節度使張勸，代總軍務，邀求旌節，且陰召李懷光將達奚小俊為援。上謂李泌曰：「若蒲、陝連衡，則猝不可制。且抱暉據陝，則水陸之運皆絕矣。不得不煩卿一往。」辛丑，以泌為陝虢都防禦水陸運使。上欲以神策軍送泌之官，問「須幾何人？」對曰：「陝城三面懸絕，攻之未可以歲月下也，臣請以單騎入之。」上曰：「單騎如何可入？」對曰：「陝城之人，不貫逆命，此特抱暉為惡耳。若以大兵臨之，彼閉壁定矣。臣今單騎抵其近郊，彼舉大兵則非敵，若遣小校來殺臣，未必不更為臣用也。且今河東全軍屯安邑，馬燧入朝，願敕燧與臣同辭皆行，使陝人欲加害於臣，則畏河東移軍討之，此亦一勢也。」上曰：「雖然，朕方大用卿，寧失陝州，不可失卿，當更使他人往耳。」對曰：「他人必不能入。今事變之初，衆心未定，故可出其不意，奪其姦謀。他人猶豫遷延，彼旣成謀，則不得前矣。」上許之。泌見陝州進奏官及將吏在長安者，語之曰：「主上以陝、虢饑，故不授泌節而領運使，欲令督江、淮米以賑之耳。陝州行營在夏縣，若抱暉可用，當使將之；有功，則賜旌節矣。」抱暉覘者馳告之，抱暉稍自安。泌具以語白上曰：「欲使其士卒思米，抱暉思節，必不害臣矣。」上曰：「善！」戊申，泌與馬燧俱辭行。庚戌，加泌陝虢觀察使。殿前都指揮使、義成節度使張永德屯下蔡，唐將林仁肇以水陸軍援壽春；永德與之戰，仁肇以船實薪芻，因風縱火，欲焚下蔡浮梁，俄而風回，唐兵敗退。永德為鐵綆千餘尺，距浮梁十餘步，橫絕淮流，繫以巨木，由是唐兵不能近。初，劭以尚書令何尚之為司空、領尚書令，子征北長史偃為侍中，父子並居權要。及劭敗，尚之左右皆散，自洗黃閤。殷沖等旣誅，人為之寒心。帝以尚之、偃素有令譽，且居劭朝用智將迎，時有全脫，故特免之；復以尚之為尚書令，偃為大司馬長史，位遇無改。壬申，李德裕言於上曰：「事固有激發而成功者：陛下命王宰趣磁州，而何弘敬出師；遣客軍討太原，而戍兵先取楊弁。今王宰久不進軍，請徙劉沔鎮河陽，仍令以義成精兵二千直抵萬善，處宰肘腋之下。若宰識朝廷此意，必不敢淹留。若宰進軍，沔以重兵在南，聲勢亦壯。」上曰：「善！」戊寅，以義成節度使劉沔為河陽節度使。代王妃慕容氏卒。三月，乙亥，京師地震。冬，十二月，信王225d4薨。張存敬攻定州，義武節度使王郜遣後院都知兵馬使王處直將兵數萬拒之。處直請依城為柵，俟其師老而擊之。孔目官梁汶曰：「昔幽、鎮兵三十萬攻我，于時我軍不滿五千，一戰敗之。今存敬兵不過三萬，我軍十倍於昔，柰何示怯，欲依城自固乎！」郜乃遣處直逆戰于沙河，易定兵大敗，死者過半，餘衆擁處直奔還。甲申，王郜棄城奔晉陽，軍中推處直為留後。存敬進圍定州，丙申，朱全忠至城下；處直登城呼曰：「本道事朝廷甚忠，於公未嘗相犯，何為見攻？」全忠曰：「何故附河東？」對曰：「吾兄與晉王同時立勳，封疆密邇，且婚姻也，脩好往來，乃常理耳；請從此改圖。」全忠許之。乃歸罪於梁汶而族之，以謝全忠，以繒帛十萬犒師；全忠乃還，仍為處直表求節鉞。處直，處存之母弟也。辛亥，以御史大夫李固言為門下侍郎、同平章事。益州總管蜀王秀，容貌瓌偉，有膽氣，好武藝。帝每謂獨孤后曰：「秀必以惡終，我在當無慮，至兄弟，必反矣。」大將軍劉噲之討西爨也，帝令上開府儀同三司楊武通將兵繼進。秀以嬖人萬智光為武通行軍司馬。帝以秀任非其人，譴責之，因謂羣臣曰：「壞我法者，子孫也。譬如猛虎，物不能害，反為毛間蟲所損食耳。」遂分秀所統。十一月，北匈奴寇五原；十二月，寇雲中，南單于擊卻之。秦拔魏朝歌及衞濮陽。衞元君率其支屬徙居野王，阻其山以保魏之河內。三月，上行幸雍，祠五畤。引兵西，無不下者。至丹水，高武侯鰓、襄侯王陵降。還攻胡陽，遇番君別將梅鋗，與偕攻析、酈，皆降。所過亡得鹵掠，秦民皆喜。尹就坐不能定益州，徵抵罪；以益州刺史張喬領其軍屯，招誘叛羌，稍稍降散。諡故太子重俊曰節愍。太府少卿萬年韋湊上書，以為：「賞罰所不加者，則考行立諡以褒貶之。故太子重俊，與李多祚等稱兵入宮，中宗登玄武門以避之，太子據鞍督兵自若；及其徒倒戈，多祚等死，太子方逃竄。曏使宿衞不守，其為禍也胡可忍言！明日，中宗雨泣，謂供奉官曰：『幾不與卿等相見。』其危如此，今聖朝禮葬，諡為節愍，臣竊惑之。夫臣子之禮，過廟必下，過位必趨。漢成帝之為太子，不敢絕馳道。而重俊稱兵宮內，跨馬御前，無禮甚矣。若以其誅武三思父子而嘉之，則興兵以誅姦臣而尊君父可也；今欲自取之，是與三思競為逆也，又足嘉乎！若以其欲廢韋氏而嘉之，則韋氏於時逆狀未彰，大義未絕，苟無中宗之命而廢之，是脅父廢母也，庸可乎！漢戾太子困於江充之讒，發忿殺充，雖興兵交戰，非圍逼君父也；兵敗而死，及其孫為天子，始得改葬，猶諡曰戾。況重俊可諡之曰節愍乎！臣恐後之亂臣賊子，得引以為比，開悖逆之原，非所以彰善癉惡也，請改其諡。多祚等從重俊興兵，不為無罪。陛下今宥之可也，名之為雪，亦所未安。」上甚然其言，而執政以為制命已行，不為追改，但停多祚等贈官而已。冬，十月，甲子，檢校內史宗秦客坐贓貶遵化尉，弟楚客亦以姦贓流嶺外。甲午，契丹寇幽州，至易定而還。隋馬軍總管獨孤武都為世充所親任，其從弟司隸大夫機與虞部郎楊恭慎、前勃海郡主簿孫師孝、步兵總管劉孝元、李儉、崔孝仁謀召唐兵，使孝仁說武都曰：「王公徒為兒女之態以悅下愚，而鄙隘貪忍，不顧親舊，豈能成大業哉！圖讖之文，應歸李氏，人皆知之。唐起晉陽，奄有關內，兵不留行，英雄景附。且坦懷待物，舉善責功，不念舊惡，據勝勢以爭天下，誰能敵之！吾屬託身非所，坐待夷滅。今任管公兵近在新安，又吾之故人也，若遣間使召之，使夜造城下，吾曹共為內應，開門納之，事無不集矣。」武都從之。事泄，世充皆殺之。恭慎，達之子也。度律、天光將之洛陽，大都督斛斯椿謂都督賈顯度、賈顯智曰：「今不先執爾朱氏，吾屬死無類矣。」乃夜於桑下盟，約倍道先還。世隆使其外兵參軍陽叔淵馳赴北中，簡閱敗卒，以次內之。椿至，不得入城，乃詭說叔淵曰：「天光部下皆是西人，聞欲大掠洛邑，遷都長安，宜先內我以為之備。」叔淵信之。夏，四月，甲子朔，椿等入據河橋，盡殺爾朱氏之黨。度律、天光欲攻之，會大雨晝夜不止，士馬疲頓，弓矢不可施，遂西走，至灅陂津，為人所擒，送於椿所。椿使行臺長孫稚詣洛陽奏狀，別使賈顯智、張歡帥騎掩襲世隆，執之。彥伯時在禁直，長孫稚於神虎門啟陳：「高歡義功旣振，請誅爾朱氏。」節閔帝使舍人郭崇報彥伯，彥伯狼狽走出，為人所執，與世隆俱斬於閶闔門外，送其首并度律、天光於高歡。荀崧曰：懷帝天姿清劭，少著英猷，若遇承平，足為守文佳主。而繼惠帝擾亂之後，東海專政，故無幽、厲之釁而有流亡之禍矣！是歲，遼西烏桓大人郝旦等率衆內屬，詔封烏桓渠帥為侯、王、君長者八十一人，使居塞內，布於緣邊諸郡，令招來種人，給其衣食，遂為漢偵候，助擊匈奴、鮮卑。時司徒掾班彪上言：「烏桓天性輕黠，好為寇賊，若久放縱而無總領者，必復掠居人，但委主降掾吏，恐非所能制。臣愚以為宜復置烏桓校尉，誠有益於附集，省國家之邊慮。」帝從之，於是始復置校尉於上谷甯城，開營府，幷領鮮卑賞賜、質子，歲時互市焉。或說趙王鎔曰：「大王所稱尚書令，乃梁官也，大王旣與梁為讎，不當稱其官。且自太宗踐阼已來，無敢當其名者。今晉王為盟主，勳高位卑，不若以尚書令讓之。」鎔曰：「善！」乃與王處直各遣使推晉王為尚書令，晉王三讓，然後受之，始開府置行臺如太宗故事。舊制，吏部給告身，先責其人輸朱膠綾軸錢。喪亂以來，貧者但受敕牒，多不取告身。十一月，甲戌，吏部侍郎劉岳上言：「告身有褒貶訓戒之辭，豈可使其人初不之覩！」敕文班丞、郎、給、諫，武班大將軍以上，宜賜告身。其後執政議，以為朱膠綾軸，厥費無多，朝廷受以官祿，何惜小費！乃奏：「凡除官者更不輸錢，皆賜告身。」當是時，所除正員官之外，其餘試銜、帖號止以寵激軍中將校而已，及長興以後，所除浸多，乃至軍中卒伍，使州鎮戍胥史，皆得銀青階及憲官，歲賜告身以萬數矣。丙子，大赦。戊寅，尊太上皇后為皇太后。魏河北諸軍會於七女津。到彥之恐其南渡，遣裨將王蟠龍泝流奪其船，杜超等擊斬之。安頡與龍驤將軍陸俟進攻虎牢，辛巳，拔之；尹沖及滎陽太守清河崔模降魏。顗始至州，建平流民傅密等叛迎杜弢，弢別將王真襲沔陽，顗狼狽失據。征討都督王敦遣武昌太守陶侃、尋陽太守周訪、歷陽內史甘卓共擊弢，敦進屯豫章，為諸軍繼援。吐蕃入寇河源軍，軍使婁師德將兵擊之於白水澗，八戰八捷。上以師德為比部員外郎、左驍衞郎將、河源軍經略副使，曰：「卿有文武材，勿辭也！」壬子，郭威渡河，館于澶州。癸丑旦，將發，將士數千人忽大譟，威命閉門，將士踰垣登屋而入曰：「天子須侍中自為之，將士已與劉氏為仇，不可立也！」或裂黃旗以被威體，共扶抱之，呼萬歲震地，因擁威南行。威乃上太后牋，請奉宗廟，事太后為母。丙辰，至韋城，下書撫諭大梁士民，以昨離河上，在道秋毫不犯，勿有憂疑。戊午，威至七里店，竇貞固帥百官出迎拜謁，因勸進。威營於皋門村。回紇酋長婆閏卒，姪比粟毒代領其衆，與同羅、僕固犯邊，詔左武衞大將軍鄭仁泰為鐵勒道行軍大總管，燕然都護劉審禮、左武衞將軍薛仁貴為副，鴻臚卿蕭嗣業為仙萼道行軍總管，右屯衞將軍孫仁師為副，將兵討之。審禮，德威之子也。繇與策戰，兵敗，走丹徒。策入曲阿，勞賜將士，發恩布令，告諭諸縣：「其劉繇、笮融等故鄉部曲來降首者，一無所問；樂從軍者，一身行，復除門戶；不樂者不強。」旬日之間，四面雲集，得見兵二萬餘人，馬千餘匹，威震江東。三月，昌邑景侯滿寵卒。秋，七月，乙酉，以領軍將軍蔣濟為太尉。丙午，蓬萊宮含元殿成，上始移仗居之，更命故宮曰西內。戊申，始御紫宸殿聽政。梁以皎為司空，遣其柱國王操將兵二萬助之。周權景宣將水軍，元定將陸軍，衞公直總之，與皎俱下。淳于量軍夏口，直軍魯山，使元定以步騎數千圍郢州。皎軍于白螺，與吳明徹等相持。徐度、楊文通由嶺路襲湘州，盡獲其所留軍士家屬。是日，李嗣源至甖子谷，聞之，慟哭，謂諸將曰：「主上素得士心，正為羣小蔽惑至此，今吾將安歸乎！」初，竇參為度支轉運使，班宏副之。參許宏，俟一歲以使職歸之。歲餘，參無歸意；宏怒。司農少卿張滂，宏所薦也，參欲使滂分主江、淮鹽鐵，宏不可；滂知之，亦怨宏。及參為上所疏，乃讓度支使於宏，又不欲利權專歸於宏，乃薦滂於上；以滂為戶部侍郎、鹽鐵轉運使，仍隸於宏以悅之。朔方、邠寧節度使李懷光旣代郭子儀，邠府宿將史抗、溫儒雅、龐仙鶴、張獻明、李光逸功名素出懷光右，皆怏怏不服。懷光發兵防秋，屯長武城，軍期進退，不時應令。監軍翟文秀勸懷光奏令宿衞，旣離營，使人追捕，誣以他罪，且曰：「黃萯之敗，職爾之由！」盡殺之。自造白金、五銖錢後，吏民之坐盜鑄金錢死者數十萬人，其不發覺者不可勝計，天下大抵無慮皆鑄金錢矣。犯者衆，吏不能盡誅。魏使大都督侯淵、驃騎大將軍代人叱列延慶討劉靈助，至固城，淵畏其衆，欲引兵西入，據關拒險以待其變，延慶曰：「靈助庸人，假妖術以惑衆，大兵一臨，彼皆恃其符厭，豈肯戮力致死，與吾爭勝負哉！不如出營城外，詐言西歸，靈助聞之必自寬縱，然後潛軍擊之，往則成擒矣。」淵從之。出頓城西，聲云欲還，丙申，簡精騎一千夜發，直抵靈助壘；靈助戰敗，斬之，傳首洛陽。初，靈助起兵，自占勝負，曰：「三月之末，我必入定州，爾朱氏不久當滅。」及靈助首函入定州，果以是月之末。魏主置酒姑臧，謂羣臣曰：「崔公智略有餘，吾不復以為奇。伊馛弓馬之士，而所見乃與崔公同，深可奇也！」馛善射，能曳牛卻行，走及奔馬，而性忠謹，故魏主特愛之。六月，毛璩遣將攻漢中，斬桓希，璩自領梁州。帝將如東都，太史令庾質諫曰：「比歲伐遼，民實勞弊，陛下宜鎮撫關內，使百姓盡力農桑，三五年間，四海稍豐實，然後巡省，於事為宜。」帝不悅。質辭疾不從，帝怒，下質獄，竟死獄中。十二月，壬申，帝如東都，赦天下；戊子，入東都。遣十道使齎璽書宣撫，及詣均州宣慰譙王重福。貶竇從一為濠州司馬。罷諸公主府官。陳蕃旣免，朝臣震栗，莫敢復為黨人言者。賈彪曰：「吾不西行，大禍不解。」乃入雒陽，說城門校尉竇武、尚書魏郡霍諝等，使訟之。武上疏曰：「陛下卽位以來，未聞善政，常侍、黃門，競行譎詐，妄爵非人。伏尋西京，佞臣執政，終喪天下。今不慮前事之失，復循覆車之軌，臣恐二世之難，必將復及，趙高之變，不朝則夕。近者姦臣牢脩造設黨議，遂收前司隸校尉李膺等逮考，連及數百人，曠年拘錄，事無效驗。臣惟膺等建忠抗節，志經王室，此誠陛下稷、3762、荀緄、劉祐、魏朗、劉矩、尹勳等，皆國之貞士，朝之良佐；尚書郎張陵、媯皓、苑康、楊喬、邊韶、戴恢等，文質彬彬，明達國典，內外之職，羣才並列。而陛下委任近習，專樹饕餮，外典州郡，內幹心膂，宜以次貶黜，案罪糾罰；信任忠良，平決臧否，使邪正毀譽，各得其所，寶愛天官，唯善是授，如此，咎徵可消，天應可待。間者有嘉禾、芝草、黃龍之見。夫瑞生必於嘉士，福至實由善人，在德為瑞，無德為災。陛下所行不合天意，不宜稱慶。」書奏，因以病上還城門校尉、槐里侯印綬。霍諝亦為表請。帝意稍解，使中常侍王甫就獄訊黨人范滂等，皆三木囊頭，暴於階下，甫以次辯詰曰：「卿等更相拔舉，迭為脣齒，其意如何？」滂曰：「仲尼之言：『見善如不及，見惡如探湯，』滂欲使善善同其清，惡惡同其汙，謂王政之所願聞，不悟更以為黨。古之脩善，自求多福。今之脩善，身陷大戮。身死之日，願埋滂於首陽山側，上不負皇天，下不愧夷、齊。」甫愍然為之改容，乃得並解桎梏。李膺等又多引宦官子弟，宦官懼，請帝以天時宜赦。六月，庚申，赦天下，改元；黨人二百餘人皆歸田里，書名三府，禁錮終身。丁巳，熊津都督劉仁願、帶方州刺史劉仁軌大破百濟於熊津之東，拔真峴城。太尉裕將水軍自淮、泗入清河，將泝河西上，先遣使假道於魏；秦主泓亦遣使請救於魏。魏主嗣使羣臣議之，皆曰：「潼關天險，劉裕以水軍攻之甚難；若登岸北侵，其勢便易。裕聲言伐秦，其志難測。且秦，婚姻之國，不可不救也。宜發兵斷河上流，勿使得西。」博士祭酒崔浩曰：「裕圖秦久矣。今姚興死，子泓懦劣，國多內難。裕乘其危而伐之，其志必取。若遏其上流，裕心忿戾，必上岸北侵，是我代秦受敵也。今柔然寇邊，民食又乏，若復與裕為敵，發兵南赴則北寇愈深，救北則南州復危，非良計也。不若假之水道，聽裕西上，然後屯兵以塞其東。使裕克捷，必德我之假道；不捷，吾不失救秦之名。此策之得者也。且南北異俗，借使國家棄恆山以南，裕必不能以吳、越之兵與吾爭守河北之地，安能為吾患乎！夫為國計者，惟社稷是利，豈顧一女子乎！」議者猶曰：「裕西入關，則恐吾斷其後，腹背受敵；北上，則姚氏必不出關助我，其勢必聲西而實北也。」嗣乃以司徒長孫嵩督山東諸軍事，又遣振威將軍娥清、冀州刺史阿薄干將步騎十萬屯河北岸。三月，立皇子康為濟陽王。二月，癸亥，加盧龍節度使、檢校工部尚書楊志誠檢校吏部尚書。進奏官徐迪詣宰相言：「軍中不識朝廷之制，唯知尚書改僕射為遷，不知工部改吏部為美，敕使往，恐不得出。」辭氣甚慢，宰相不以為意。辛未，太尉寧王憲薨。上哀惋特甚，曰：「天下，兄之天下也；兄固讓於我，為唐太伯，常名不足以處之。」乃諡曰讓皇帝。其子汝陽王璡，上表追述先志，謙沖不敢當帝號；上不許。斂日，內出服，以手書致於靈座，書稱「隆基白」；又名其墓曰惠陵，追諡其妃元氏曰恭皇后，祔葬焉。戊申，以鴻臚卿李抱玉為鄭、陳、潁、亳節度使。抱玉，安興貴之後也，為李光弼裨將，屢有戰功；自陳恥與安祿山同姓，故賜姓李氏。初，居巢侯劉般薨，子愷當嗣，稱父遺意，讓其弟憲，遁逃久之，有司奏請絕愷國。肅宗美其義，特優假之，愷猶不出。積十餘歲，有司復奏之，侍中賈逵上書曰：「孔子稱『能以禮讓為國乎何有』。有司不原樂善之心，而繩以循常之法，懼非長克讓之風，成含弘之化也。」帝納之，下詔曰：「王法崇善，成人之美，其聽憲嗣爵；遭事之宜，後不得以為比。」乃徵愷，拜為郎。乙巳，貢院奏進士復試詩賦，從之。秦伐蜀，取南鄭。武寧節度使時溥因食中毒，疑判官李凝古而殺之。凝古父損，為右散騎常侍，在成都，溥奏凝古與父同謀；田令孜受溥賂，令御史臺鞫之。侍御史王華為損論冤，令孜矯詔移損下神策獄，華拒而不遣。蕭遘奏：「李凝古行毒，事出暖昧，已為溥所殺，父損相別數年，聲問不通，安得誣以同謀！溥恃功亂法，陵蔑朝廷，欲殺天子侍臣；若徇其欲，行及臣輩，朝廷何以自立！」由是損得免死，歸田里。時令孜專權，羣臣莫敢迕視，惟遘屢與爭辯，朝廷倚之。匈奴單于上書願朝五年。時帝被疾，或言：「匈奴從上游來厭人；自黃龍、竟寧時，單于朝中國，輒有大故。」上由是難之，以問公卿，亦以為虛費府帑，可且勿許。單于使辭去，未發，黃門郎揚雄上書諫曰：「臣聞六經之治，貴於未亂；兵家之勝，貴於未戰；二者皆微，然而大事之本，不可不察也。今單于上書求朝，國家不許而辭之，臣愚以為漢與匈奴從此隙矣。匈奴本五帝所不能臣，三王所不能制，其不可使隙明甚。臣不敢遠稱，請引秦以來明之：十一月，乙巳，孟楷、朱溫襲鄜、夏二軍於富平，二軍敗，奔歸本道。十二月，庚戌，以司徒鄭沖為太保。初，永嘉之亂，汾陰薛氏聚其族黨，阻河自固，不仕劉、石。及苻氏興，乃以禮聘薛彊，拜鎮東將軍。彊引秦兵自龍門濟，遂入蒲阪，恭等皆降。興以緒為幷、冀二州牧，鎮蒲阪。珽又見帝，請間，唯何洪珍在側，帝曰：「前得公啟，卽欲施行，長鸞以為無此理。」珽未對，洪珍進曰：「若本無意則可；旣有此意而不決行，萬一泄露，如何？」帝曰：「洪珍言是也。」然猶未決。會丞相府佐封士讓密啟云：「光前西討還，敕令散兵，光引兵逼帝城，將行不軌，事不果而止。家藏弩甲，僮奴千數，每遣使往豐樂、武都所，陰謀往來。若不早圖，恐事不可測。」帝遂信之，謂何洪珍曰：「人心亦大靈，我前疑其欲反，果然。」帝性怯，恐卽有變，令洪珍馳召祖珽告之：「欲召光，恐其不從命。」珽請：「遣使賜以駿馬，語云：『明日將遊東山，王可乘此同行。』光必入謝，因而執之。」帝如其言。秋，七月，秦王堅如洛陽。辛酉，立皇子溫為鄆王，渼為雍王，涇為雅王，滋為夔王，沂為慶王。信募生得廣武君者予千金。有縛致麾下者，信解其縛，東鄉坐，師事之。問曰：「僕欲北伐燕，東伐齊，何若而有功？」廣武君辭謝曰：「臣，敗亡之虜，何足以權大事乎！」信曰：「僕聞之：百里奚居虞而虞亡，在秦而秦霸；非愚於虞而智於秦也，用與不用，聽與不聽也。誠令成安君聽足下計，若信者亦已為禽矣；以不用足下，故信得侍耳。今僕委心歸計，願足下勿辭！」廣武君曰：「今將軍涉西河，虜魏王，禽夏說；東下井陘，不終朝而破趙二十萬衆，誅成安君；名聞海內，威震天下，農夫莫不輟耕釋耒，褕衣甘食，傾耳以待命者，此將軍之所長也。然而衆勞卒罷，其實難用。今將軍欲舉倦敝之兵頓之燕堅城之下，欲戰不得，攻之不拔，情見勢屈；曠日持久，糧食單竭。燕旣不服，齊必距境以自強。燕、齊相持而不下，則劉、項之權未有所分也，此將軍所短也。善用兵者，不以短擊長而以長擊短。」韓信曰：「然則何由？」廣武君對曰：「方今為將軍計，莫如按甲休兵，鎮撫趙民，百里之內，牛酒日至，以饗士大夫；北首燕路，而後遣辨士奉咫尺之書，暴其所長於燕，燕必不敢不聽從。燕已從而東臨齊，雖有智者，亦不知為齊計矣。如是，則天下事皆可圖也。兵固有先聲而後實者，此之謂也。」韓信曰：「善！」從其策，發使使燕，燕從風而靡；遣使報漢，且請以張耳王趙，漢王許之。楚數使奇兵渡河擊趙，張耳、韓信往來救趙，因行定趙城邑，發兵詣漢。三月，壬申，官軍步騎六十萬陳於安陽河北，思明自將精兵五萬敵之，諸軍望之，以為遊軍，未介意。思明直前奮擊，李光弼、王思禮、許叔冀、魯炅先與之戰，殺傷相半；魯炅中流矢。郭子儀承其後，未及布陳，大風忽起，吹沙拔木，天地晝晦，咫尺不相辨，兩軍大驚，官軍潰而南，賊潰而北，棄甲仗輜重委積於路。子儀以朔方軍斷河陽橋保東京。戰馬萬匹，惟存三千；甲仗十萬，遺棄殆盡。東京士民驚駭，散奔山谷；留守崔圓、河南尹蘇震等官吏南奔襄、鄧；諸節度各潰歸本鎮。士卒所過剽掠，吏不能止，旬日方定。惟李光弼、王思禮整勒部伍，全軍以歸。冬，十月，辛巳朔，日有食之，旣。十一月，甲子朔，秦宗權圍許州。馬仙琕為將，能與士卒同勞逸，所衣不過布帛，所居無幃幕衾屏，飲食與廝養最下者同。其在邊境，常單身潛入敵境，伺知壁壘村落險要處，所攻戰多捷，士卒亦樂為之用。朝議以項城去魏不遠，非輕軍所抗，使劉粹召高道瑾還壽陽；若沈叔貍已進，亦宜且追。粹奏：「虜攻虎牢，未復南向，若遽攝軍捨項城，則淮西諸郡無所憑依；沈叔貍已頓肥口，又不宜遽退。」時李元德帥散卒二百至項，劉粹使助高道瑾戍守，請宥其奔敗之罪，朝議並許之。秋，七月，己巳，苑君璋以突厥寇朔州，總管秦武通擊卻之。三月，以吐谷渾青海王宣超為烏地也拔勤忠可汗。高紹基屢奏雜虜犯邊，冀得承襲，帝遣六宅使張仁謙詣延州巡檢，紹基不能匿，始發父喪。戊子，詔以領軍將軍王茂為征南將軍、江州刺史，帥衆討之。己巳，許敬宗奏曰：「永徽爰始，國本未生，權引彗星，越升明兩。近者元妃載誕，正胤降神，重光日融，爝暉宜息。安可反植枝幹，久易位於天庭；倒襲裳衣，使違方於震位！又，父子之際，人所難言，事或犯鱗，必嬰嚴憲，煎膏染鼎，臣亦甘心。」上召見，問之，對曰：「皇太子，國之本也，本猶未正，萬國無所係心。且在東宮者，所出本微，今知國家已有正嫡，必不自安。竊位而懷自疑，恐非宗廟之福，願陛下熟計之。」上曰：「忠已自讓。」對曰：「能為太伯，願速從之。」劉備在樊口，日遣邏吏於水次候望權軍。吏望見瑜船，馳往白備，備遣人慰勞之。瑜曰：「有軍任，不可得委署；儻能屈威，誠副其所望。」備乃乘單舸往見瑜曰：「今拒曹公，深為得計。戰卒有幾？」瑜曰：「三萬人。」備曰：「恨少。」瑜曰：「此自足用，豫州但觀瑜破之。」備欲呼魯肅等共會語，瑜曰：「受命不得妄委署；若欲見子敬，可別過之。」備深愧喜。戊申，皇子生，大赦。以中書令魏蘭根兼尚書左僕射，為河北行臺，定、相、殷三州皆稟蘭根節度。監察御史宇文融上言：「天下戶口逃移，巧偽甚衆，請加檢括。」融，38b8之玄孫也，源乾曜素愛其才，贊成之。二月，乙酉，敕有司議招集流移、按詰巧偽之法以聞。益州牧劉璋聞曹操克荊州，遣別駕張松致敬於操。松為人短小放蕩，然識達精果。操時已定荊州，走劉備，不復存錄松。主簿楊脩白操辟松，操不納；松以此怨，歸，勸劉璋絕操，與劉備相結，璋從之。庚寅，詔官名皆復舊。庚寅，上幸仁壽宮。丁卯，王為壇於南郊，卽皇帝位。禮畢，自石頭備法駕入建康宮。徐廣又悲感流涕，侍中謝晦謂之曰：「徐公得無小過！」廣曰：「君為宋朝佐命，身是晉室遺老，悲歡之事，固不可同。」廣，邈之弟也。左諫議大夫張鷺等上言：「陛下以旱理繫囚，慮有冤滯。今所原死罪，無冤可雪，恐凶險僥倖之徒常思水旱為災，宜如馬植所奏。」詔從之，皆論如法。以植為刑部侍郎，充鹽鐵轉運使。植復上疏曰：「昔漢文發代，疑朝有變，宋昌曰：『內有朱虛、東牟之親，外有齊、楚、淮南、琅邪，此則磐石之宗，願王勿疑。』臣伏惟陛下遠覽姬文二虢之援，中慮周成召、畢之輔，下存宋昌磐石之固。臣聞羊質虎皮，見草則悅，見豺則戰，忘其皮之虎也。今置將不良，有似於此。故語曰：『患為之者不知，知之者不得為也。』昔管、蔡放誅，周、召作弼；叔魚陷刑，叔向贊國。三監之釁，臣自當之；二南之輔，求必不遠。華宗貴族藩王之中，必有應斯舉者。夫能使天下傾耳注目者，當權者是也，故謀能移主，威能懾下，豪右執政，不在親戚，權之所在，雖疏必重，勢之所去，雖親必輕。蓋取齊者田族，非呂宗也；分晉者趙、魏，非姬姓也。惟陛下察之。苟吉專其位，凶離其患者，異姓之臣也。欲國之安，祈家之貴，存共其榮，歿同其禍者，公族之臣也。今反公族疏而異姓親，臣竊惑焉。今臣與陛下踐冰履炭，登山浮澗，寒溫燥濕，高下共之，豈得離陛下哉！不勝憤懣，拜表陳情。若有不合，乞且藏之書府，不便滅棄，臣死之後，事或可思。若有毫釐少挂聖意者，乞出之朝堂，使夫博古之士，糾臣表之不合義者，如是則臣願足矣。」帝但以優文答報而已。庚戌，詔陝東道大行臺尚書省自令、僕至郎中、主事，品秩皆與京師同，而員數差少，山東行臺及總管府、諸州並隸焉。其益州、襄州、山東、淮南、河北等道令、僕以下，各降京師一等，員數又減焉。行臺尚書令得承制補署。其秦王、齊王府官之外，各置左右六護軍府，及左右親事帳內府。庚辰，朱全忠遣幕僚司馬鄴奉表入城；甲申，又遣使獻熊白，自是獻食物、繒帛相繼。上皆先以示李茂貞，使啟視之，茂貞亦不敢啟。丙戌，復遣使請與茂貞議連和，民出城樵采者皆不抄掠。丁亥，全忠表請脩宮闕及迎車駕。己丑，遣國子司業薛昌祚、內使王延繢齎詔賜全忠。冬，十月，甲午，尊帝母匽氏為博園貴人。是歲，尚書令潁川鍾元為大理。潁川太守陵陽嚴詡本以孝行為官，謂掾、史為師友，有過輒閉閤自責，終不大言。郡中亂。王莽遣使徵詡，官屬數百人為設祖道，詡據地哭。掾、史曰：「明府吉徵，不宜若此！」詡曰：「吾哀潁川士，身豈有憂哉！我以柔弱徵，必選剛猛代；代到，將有僵仆者，故相弔耳！」詡至，拜為美俗使者；徙隴西太守何並為潁川太守。並到郡，捕鍾元弟威及陽翟輕俠趙季、李款，皆殺之；郡中震栗。壬申，立皇子元軌為蜀王、鳳為豳王、元慶為漢王。丁卯，昭德、俊臣同棄市，時人無不痛昭德而快俊臣。仇家爭噉俊臣之肉，斯須而盡，抉眼剝面，披腹出心，騰蹋成泥。太后知天下惡之，乃下制數其罪惡，且曰：「宜加赤族之誅，以雪蒼生之憤，可準法籍沒其家。」士民皆相賀於路曰：「自今眠者背始帖席矣！」壬辰，赦天下。初，朝廷符下秦、雍州，使召還流民入蜀者，又遣御史馮該、張昌督之。李特兄輔自略陽至蜀，言中國方亂，不足復還。特然之，累遣天水閻式詣羅尚求權停至秋，又納賂於尚及馮該；尚、該許之。朝廷論討趙廞功，拜特宣威將軍，弟流奮武將軍，皆封侯。璽書下益州，條列六郡流民與特同討廞者，將加封賞。廣漢太守辛冉欲以滅廞為己功，寢朝命，不以實上；衆咸怨之。初，司隸校尉王寓依倚宦官，求薦於太常張奐，奐拒之，寓遂陷奐以黨罪禁錮。奐嘗與段熲爭擊羌，不相平，熲為司隸，欲逐奐歸敦煌而害之；奐奏記哀請於熲，乃得免。代王翳槐之弟什翼犍質於趙，翳槐疾病，命諸大人立之。翳槐卒，諸大人梁蓋等以新有大故，什翼犍在遠，來未可必；比其至，恐有變亂，謀更立君。而翳槐次弟屈，剛猛多詐，不如屈弟孤仁厚，乃相與殺屈而立孤。孤不可，自詣鄴迎什翼犍，請身留為質；趙王虎義而俱遣之。十一月，什翼犍卽代王位於繁畤北，改元曰建國；分國之半以與孤。白奉進在滑州，軍士有夜掠者，捕之，獲五人；其三隸奉進，其二隸符彥饒，奉進皆斬之；彥饒以其不先白己，甚怒。明日，奉進從數騎詣彥饒謝，彥饒曰：「軍中各有部分，柰何取滑州軍士幷斬之，殊無客主之義乎！」奉進曰：「軍士犯法，何有彼我！僕已引咎謝公，而公怒不解，豈非欲與延光同反邪！」拂衣而起，彥饒不留；帳下甲士大譟，擒奉進，殺之。從騎走出，大呼於外，諸軍爭擐甲操兵，諠譟不可禁止。奉國左廂都指揮使馬萬惶惑不知所為，帥步兵欲從亂，遇右廂都指揮使盧順密帥部兵出營，厲聲謂萬曰：「符公擅殺白公，必與魏城通謀。此去行宮纔二百里，吾輩及軍士家屬皆在大梁，柰何不思報國，乃欲助亂，自求族滅乎！今日當共擒符公，送天子，立大功。軍士從命者賞，違命者誅，勿復疑也！」萬所部兵尚有呼躍者，順密殺數人，衆莫敢動。萬不得已從之，與奉國都虞候方太等共攻牙城，執彥饒，令太部送大梁。甲寅，敕斬彥饒於班荊館，其兄弟皆不問。公孫述使其將延岑、呂鮪、王元、公孫恢悉兵拒廣漢及資中，又遣將侯丹率二萬餘人拒黃石。岑彭使臧宮將降卒五萬，從涪水上平曲，拒延岑，自分兵浮江下還江州，泝都江而上，襲擊侯丹，大破之；因晨夜倍道兼行二千餘里，徑拔武陽。使精騎馳擊廣都，去成都數十里，勢若風雨，所至皆奔散。初，述聞漢兵在平曲，故遣大兵逆之。及彭至武陽，繞出延岑軍後，蜀地震駭。述大驚，以杖擊地曰：「是何神也！」夏，四月，曹操至鄴。庚午，以安東副大都護王玄志為營州刺史，充平盧節度使。成汭行未至鄂州，馬殷遣大將許德勳將舟師萬餘人，雷彥威遣其將歐陽思將舟師三千餘人會於荊江口，乘虛襲江陵，庚戌，陷之，盡掠其人及貨財而去。將士亡其家，皆無鬬志。周孝愍帝性剛果，惡晉公護之專權。司會李植自太祖時為相府司錄，參掌朝政，軍司馬孫恆亦久居權要，及護執政，植、恆恐不見容，乃與宮伯乙弗鳳、賀拔提等共譖之於周王。植、恆曰：「護自誅趙貴以來，威權日盛，謀臣宿將，爭往附之，大小之政，皆決於護。以臣觀之，將不守臣節，願陛下早圖之！」王以為然。鳳、提曰：「以先王之明，猶委植、恆以朝政，今以事付二人，何患不成！且護常自比周公，臣聞周公攝政七年，陛下安能七年邑邑如此乎！」王愈信之，數引武士於後園講習，為執縛之勢。植等又引宮伯張光洛同謀，光洛以告護。護乃出植為梁州刺史，恆為潼州刺史，欲散其謀。後王思植等，每欲召之，護泣諫曰：「天下至親，無過兄弟，若兄弟尚相疑，他人誰可信者！太祖以陛下富於春秋，屬臣後事，臣情兼家國，實願竭其股肱。若陛下親覽萬機，威加四海，臣死之日，猶生之年。但恐除臣之後，姦回得志，非唯不利陛下，亦將傾覆社稷，使臣無面目見太祖於九泉。且臣旣為天子之兄，位至宰相，尚復何求！願陛下勿信讒臣之言，疏棄骨肉。」王乃止不召，而心猶疑之。夏，六月，段遼遣中軍將軍李詠襲慕容皝。詠趣武興，都尉張萌擊擒之。遼別遣段蘭將步騎數萬屯柳城西回水，宇文逸豆歸攻安晉以為蘭聲援。皝帥步騎五萬向柳城，蘭不戰而遁。皝引兵北趣安晉，逸豆歸棄輜重走；皝遣司馬封奕帥輕騎追擊，大破之。皝謂諸將曰：「二虜恥無功，必將復至，宜於柳城左右設伏以待之。」乃遣封奕帥騎數千伏於馬兜山。三月，段遼果將數千騎來寇抄。奕縱擊，大破之，斬其將榮伯保。徐賊寇海州。時諸道兵戍海州者已數千人，斷賊所過橋柱而弗殊，仍伏兵要害以待之。賊過，橋崩，蒼黃散亂，伏兵發，盡殪之。其攻壽州者復為南道軍所破，斬獲數千人。秦王興立子泓為太子，大赦。泓孝友寬和，喜文學，善談詠，而懦弱多病；興欲以為嗣，而狐疑不決，久乃立之。夏，封淮南厲王子安等四人為列侯。賈誼知上必將復王之也，上疏諫曰：「淮南王之悖逆無道，天下孰不知其罪！陛下幸而赦遷之，自疾而死，天下孰以王死之不當！今奉尊罪人之子，適足以負謗於天下耳。此人少壯，豈能忘其父哉！白公勝所為父報仇者，大父與叔父也。白公為亂，非欲取國代主；發忿快志，剡手以衝仇人之匈，固為俱靡而已。淮南雖小，黥布嘗用之矣，漢存，特幸耳。夫擅仇人足以危漢之資，於策不便。予之衆，積之財，此非有子胥、白公報於廣都之中，卽疑有剸諸、荊軻起於兩柱之間，所謂假賊兵，為虎翼者也。願陛下少留計！」上弗聽。初，諸王出鎮，皆置典籤，主帥一方之事，悉以委之。時入奏事，一歲數返，時主輒與之間語，訪以州事，刺史美惡專繫其口，自刺史以下莫不折節奉之，恆慮弗及。於是威行州部，大為姦利。武陵王曄為江州，性烈直，不可干；典籤趙渥之謂人曰：「今出都易刺史！」及見世祖，盛毀之；曄遂免還。六月，甲午朔，門下侍郎、同平章事崔祐甫薨。李光顏、烏重胤與淮西戰；癸亥，敗于賈店。春，正月，己未朔，日有食之。有司發王敦瘞，出尸，焚其衣冠，跽而斬之。與沈充首同懸於南桁。郗鑒言於帝曰：「前朝誅楊駿等，皆先極官刑，後聽私殯。臣以為王誅加於上，私義行於下，宜聽敦家收葬，於義為弘。」帝許之。司徒導等皆以討敦功受封賞。以大司農黃瓊為太尉，光祿大夫中山祝恬為司徒，大鴻臚梁國盛允為司空。三輔大饑，人相食，城郭皆空，白骨蔽野，遺民往往聚為營保，各堅壁清野。赤眉虜掠無所得，乃引而東歸，衆尚二十餘萬，隨道復散。帝遣破姦將軍侯進等屯新安，建威大將軍耿弇等屯宜陽，以要其還路，敕諸將曰：「賊若東走，可引宜陽兵會新安；賊若南走，可引新安兵會宜陽。」馮異與赤眉遇於華陰，相拒六十餘日，戰數十合，降其將卒五千餘人。梅山蠻寇邵州，楚將樊須擊走之。元方為人清謹，再為宰相，太后每有遷除，多訪之，元方密封以進，未嘗漏露。臨終，悉取奏藳焚之，曰：「吾於人多陰德，子孫其未衰乎！」光祿勳平通侯楊惲，廉潔無私；然伐其行能，又性刻害，好發人陰伏，由是多怨於朝廷。與太僕戴長樂相失；人有上書告長樂罪，長樂疑惲敎人告之，亦上書告惲罪曰：「惲上書訟韓延壽，郎中丘常謂惲曰：『聞君侯訟韓馮翊，當得活乎？』惲曰：『事何容易，脛脛者未必全也！我不能自保，真人所謂「鼠不容穴，銜窶數」者也。』又語長樂曰：『正月以來，天陰不雨，此春秋所記，夏侯君所言。』」事下廷尉。廷尉定國奏惲怨望，為訞惡言，大逆不道。上不忍加誅，有詔皆免惲、長樂為庶人。李峘之去潤州也，副使李藏用謂峘曰：「處人尊位，食人重祿，臨難而逃之，非忠也；以數十州之兵食，三江、五湖之險固，不發一矢而棄之，非勇也。失忠與勇，何以事君！藏用請收餘兵，竭力以拒之。」峘乃悉以後事授藏用。藏用收散卒，得七百人，東至蘇州募壯士，得二千人，立柵以拒劉展。漢將拔北地，虜雍王弟平。冬，十月，癸卯，魏人廣西宮外垣，周二十里。秋，七月，帝始親臨朝。六月，壬子，立妃庾氏為皇后；以后兄中領軍亮為中書監。是歲，魏宇文泰諷淮安王育上表請如古制降爵為公，於是宗室諸王皆降為公。使者至鄴，成都王穎召鄴令盧志謀之。志曰：「趙王篡逆，人神共憤，殿下收英俊以從人望，杖大順以討之，百姓必不召自至，攘臂爭進，蔑不克矣。」穎從之，以志為諮議參軍，仍補左長史。志，毓之孫也。穎以兗州刺史王彥、冀州刺史李毅、督護趙驤、石超等為前鋒，遠近響應；至朝歌，衆二十餘萬。超，苞之孫也。何重建遣宮苑使崔延琛將兵攻鳳州，不克，退保固鎮。初，漢將李閎為晉所獲，逃奔于趙，漢主壽致書於趙王虎以請之，署曰「趙王石君」。虎不悅，付外議之。中書監王波曰：「今李閎以死自誓曰：『苟得歸骨於蜀，當糾帥宗族，混同王化。』若其信也，則不煩一旅，坐定梁、益；若有前却，不過失一亡命之人，於趙何損！李壽旣僭大號，今以制詔與之，彼必酬返，不若復為書與之。」會挹婁國獻楛矢石砮於趙，波因請以遺漢，曰：「使其知我能服遠方也。」虎從之，遣李閎歸，厚為之禮。閎至成都，壽下詔曰：「羯使來庭，貢其楛矢。」虎聞之，怒，黜王波，以白衣領職。甲辰，上考第羣臣，以李綱、孫伏伽為第一。因置酒高會，謂裴寂等曰：「隋氏以主驕臣諂亡天下，朕卽位以來，每虛心求諫，然唯李綱差盡忠款，孫伏伽可謂誠直。餘人猶踵敝風，俛眉而已，豈朕所望哉！朕視卿如愛子，卿當視朕如慈父。有懷必盡，勿自隱也。」因命捨君臣之敬，極歡而罷。王叔文旣有母喪，韋執誼益不用其語。叔文怒，與其黨日夜謀起復，必先斬執誼而盡誅不附己者，聞者忷懼。南燕汝水竭；河凍皆合，而澠水不冰。南燕主超惡之，問於李宣，對曰：「澠水無冰，良由逼帶京城，近日月也。」超大悅，賜朝服一具。滇零自稱天子，於北地招集武都參狼、上郡、西河諸雜種羌斷隴道，寇鈔三輔，南入益州，殺漢中太守董炳。梁慬受詔當屯金城，聞羌寇三輔，卽引兵赴擊，轉戰武功、美陽間，連破走之，羌稍退散。丙申，以用度稍充，初給百官全俸。初，歆與齊王冏善，冏敗，歆懼，自結於大將軍穎。及張昌作亂，歆表請討之。時長沙王乂已與穎有隙，疑歆與穎連謀，不聽歆出兵，昌衆日盛。從事中郎孫洵謂歆曰：「公為岳牧，受閫外之託，拜表輒行，有何不可！而使姦凶滋蔓，禍釁不測，豈藩翰王室、鎮靜方夏之義乎！」歆將出兵，王綏曰：「昌等小賊，偏裨自足制之，何必違詔命，親矢石也！」昌至樊城，歆乃出拒之，衆潰，為昌所殺。詔以劉弘代歆為鎮南將軍，都督荊州諸軍事。六月，弘以南蠻長史廬江陶侃為大都護，參軍蒯恆為義軍督護，牙門將皮初為都戰帥，進據襄陽。張昌幷軍圍宛，敗趙驤軍，殺羊伊。劉弘退屯梁。昌進攻襄陽，不克。何進召卓使將兵詣京師。侍御史鄭泰諫曰：「董卓強忍寡義，志欲無厭，若借之朝政，授以大事，將恣凶欲，必危朝廷。明公以親德之重，據阿衡之權，秉意獨斷，誅除有罪，誠不宜假卓以為資援也！且事留變生，殷鑒不遠，宜在速決。」尚書盧植亦言不宜召卓，進皆不從。泰乃棄官去，謂荀攸曰：「何公未易輔也。」冬，十月，甲申，帝享太廟。益州刺史、太尉武陵王紀，頗有武略，在蜀十七年，南開寧州、越雟，西通資陵、吐谷渾，內脩耕桑鹽鐵之政，外通商賈遠方之利，故能殖其財用，器甲殷積，有馬八千匹。聞侯景陷臺城，湘東王將討之，謂僚佐曰：「七官文士，豈能匡濟！」內寢柏殿柱繞節生花，紀以為己瑞。乙巳，卽皇帝位，改元天正，立子圓照為皇太子，圓正為西陽王，圓滿為竟陵王，圓普為譙王，圓肅為宜都王。以巴西、梓潼二郡太守永豐侯為征西大將軍、益州刺史，封秦郡王。司馬王僧略、直兵參軍徐怦固諫，不從。僧略，僧辯之弟；怦，勉之從子也。辛未，楊邠、郭威、王章皆為正使。時兵荒之餘，公私匱竭，北來兵與朝廷兵合，頓增數倍。章白帝罷不急之務，省無益之費以奉軍，用度克贍。五月，王武俊屯冀州，將擊趙鎬，鎬帥其屬奔鄆州；李納分兵據之。田緒使孫光佐如鄆州，矯詔以棣州隸納；武俊怒，遣其子士清伐貝州，取經城等四縣。三月，詔邠寧節度使畢諴還邠州。先是，以河、湟初附，党項未平，移邠寧軍於寧州，至是，南山、平夏皆安，威、鹽、武三州軍食足，故令還理所。初，高昌旣平，歲發兵千餘人戍守其地。褚遂良上疏，以為：「聖王為治，先華夏而後夷狄。陛下興兵取高昌，數郡蕭然，累年不復；歲調千餘人屯戍，遠去鄉里，破產辦裝。又謫徙罪人，皆無賴子弟，適足騷擾邊鄙，豈能有益行陳！所遣多復逃亡，徒煩追捕。加以道塗所經，沙磧千里，冬風如割，夏風如焚，行人往來，遇之多死。設使張掖、酒泉有烽燧之警，陛下豈得高昌一夫斗粟之用，終當發隴右諸州兵食以赴之耳。然則河西者，中國之心腹；高昌者，他人之手足；柰何糜弊本根以事無用之土乎！且陛下得突厥、吐谷渾，皆不有其地，為之立君長以撫之，高昌獨不得與為比乎！叛而執之，服而封之，刑莫威焉，德莫厚焉。願更擇高昌子弟可立者，使君其國，子子孫孫，負荷大恩，永為唐室藩輔，內安外寧，不亦善乎！」上弗聽。及西突厥入寇，上悔之，曰：「魏徵、褚遂良勸我復立高昌，吾不用其言，今方自咎耳。」國人皆不欲，公子成稱疾不朝。王使人請之曰：「家聽於親，國聽於君。今寡人作敎易服而公叔不服，吾恐天下議己也。制國有常，利民為本；從政有經，令行為上。明德先論於賤，而從政先信於貴，故願慕公叔之義以成胡服之功也。」公子成再拜稽首曰：「臣聞中國者，聖賢之所敎也，禮樂之所用也，遠方之所觀赴也，蠻夷之所則效也。今王舍此而襲遠方之服，變古之道，逆人之心，臣願王孰圖之也！」使者以報。王自往請之，曰：「吾國東有齊、中山，北有燕、東胡，西有樓煩、秦、韓之邊。今無騎射之備，則何以守之哉？先時中山負齊之強兵，侵暴吾地，係累吾民，引水圍鄗；微社稷之神靈，則鄗幾於不守也。先君醜之，故寡人變服騎射，欲以備四境之難，報中山之怨。而叔順中國之俗，惡變服之名，以忘鄗事之醜，非寡人之所望也！」公子成聽命，乃賜胡服；明日服而朝。於是始出胡服令，而招騎射焉。東徐州刺史湛海珍、北青州刺史王奉伯並以地降東魏。青州刺史明少遐、山陽太守蕭鄰棄城走，東魏據其地。嶺南東道節度使韋宙具知康承訓所為，以書白宰相。承訓亦自疑懼，累表辭疾，乃以承訓為右武衞大將軍、分司，以容管經略使張茵為嶺南西道節度使，復以容管四州別為經略使。時關東兵多從全忠在鳳翔，師範分遣諸將詐為貢獻及商販，包束兵仗，載以小車，入汴、徐、兗、鄆、齊、沂、河南、孟、滑、河中、陝、虢、華等州，期以同日俱發，討全忠。適諸州者多事泄被擒，獨行軍司馬劉鄩取兗州。時泰寧節度使葛從周悉將其兵屯邢州，鄩先遣人為販油者入城，詗其虛實及兵所從入；丙午，鄩將精兵五百夜自水竇入，比明，軍城悉定，市人皆不知。鄩據府舍，拜從周母，每旦省竭；待其妻子，甚有恩禮；子弟職掌、供億如故。上餌方士金丹，性加躁急，喜怒不常。冬，十月，上問李德裕以外事，對曰：「陛下威斷不測，外人頗驚懼。曏者寇逆暴橫，固宜以威制之；今天下旣平，願陛下以寬理之，但使得罪者無怨，為善者不驚，則為寬矣。」江西觀察使鄭祗德以其子顥尚主通顯，固求散地，甲午，以祗德為賓客、分司。劉總奏懇乞為僧，且以其私第為佛寺；詔賜總名大覺，寺名報恩，遣中使以紫僧服及天平節鉞、侍中告身幷賜之，惟其所擇。張滂請鹽鐵舊簿於班宏，宏不與。滂與宏共擇巡院官，莫有合者，闕官甚多。滂言於上曰：「如此，職事必廢，臣罪無所逃。」丙午，上命宏、滂分掌天下財賦，如大曆故事。嶺南獠反，以容州都督張玄遇為桂、永等州經略大使以討之。龜茲、姑墨、溫宿諸國皆降。十二月，復置西域都護、騎都尉、戊己校尉官。以班超為都護，徐幹為長史。拜龜茲侍子白霸為龜茲王，遣司馬姚光送之。超與光共脅龜茲，廢其王尤利多而立白霸，使光將尤利多還詣京師。超居龜茲它乾城，徐幹屯疏勒，惟焉耆、危須、尉犂以前沒都護，猶懷二心，其餘悉定。周主命司憲大夫拓跋迪造大律十五篇。其制罪：一曰杖刑，自十至五十；二曰鞭刑，自六十至百；三曰徒刑，自一年至五年；四曰流刑，自二千五百里至四千五百里；五曰死刑，磬、絞、斬、梟、裂；凡二十五等。曹操使司隸校尉鍾繇圍南單于於平陽，未拔而救至。繇使新豐令馮翊張旣說馬騰，為言利害。騰疑未決。傅幹說騰曰：「古人有言：『順德者昌，逆德者亡。』曹公奉天子誅暴亂，法明政治，上下用命，可謂順道矣。袁氏恃其強大，背棄王命，驅胡虜以陵中國，可謂逆德矣。今將軍旣事有道，陰懷兩端，欲以坐觀成敗；吾恐成敗旣定，奉辭責罪，將軍先為誅首矣！」於是騰懼。幹因曰：「智者轉禍為福。今曹公與袁氏相持，而高幹、郭援合攻河東，曹公雖有萬全之計，不能禁河東之不危也。將軍誠能引兵討援，內外擊之，其勢必舉。是將軍一舉，斷袁氏之臂，解一方之急，曹公必重德將軍，將軍功名無與比矣。」騰乃遣子超將兵萬餘人與繇會。秦惠公薨，子出公立。冬，十月，乙酉，西川節度使崔寧奏大破吐蕃於望漢城。周撫與鄧岳俱亡，周光欲資給其兄而取岳。撫怒曰：「我與伯山同亡，何不先斬我！」會岳至，撫出門遙謂之曰：「何不速去！今骨肉尚欲相危，況他人乎！」岳迴舟而走，與撫共入西陽蠻中。明年，詔原敦黨，撫、岳出首，得免死禁錮。戊辰，以荊州刺史衡陽王義季為征北大將軍、開府儀同三司、南兗州刺史，以南譙王義宣為荊州刺史。初，帝以義宣不才，故不用；會稽公主屢以為言，帝不得已用之。先賜中詔敕之曰：「師護以在西久，比表求還，今欲聽許，以汝代之。師護雖無殊績，絜己節用，通懷期物，不恣羣下，聲著西土，為士庶所安，論者乃未議遷之。今之回換，更為汝與師護年時一輩，欲各試其能。汝往，脫有一事減之者，旣於西夏交有巨礙，遷代之譏，必歸責於吾矣。此事亦易勉耳，無為使人復生評論也！」義宣至鎮，勤自課厲，事亦脩理。癸亥，以雍州長史盧承慶為司刑太常伯。承慶常考內外官，有一官督運，遭風失米，承慶考之曰：「監運損糧，考中下。」其人容色自若，無言而退。承慶重期雅量，改註曰：「非力所及，考中中。」旣無喜容，亦無愧詞。又改曰：「寵辱不驚，考中上。」春，正月，癸酉，赦天下。朔方節度使牛仙客，前在河西，能節用度，勤職業，倉庫充實，器械精利；上聞而嘉之，欲加尚書。張九齡曰：「不可。尚書，古之納言，唐興以來，惟舊相及揚歷中外有德望者乃為之。仙客本河湟使典，今驟居清要，恐羞朝廷。」上曰：「然則但加實封可乎？」對曰：「不可。封爵所以勸有功也。邊將實倉庫，修器械，乃常務耳，不足為功。陛下賞其勤，賜之金帛可也；裂土封之，恐非其宜。」上默然。李林甫言於上曰：「仙客，宰相才也，何有於尚書！九齡書生，不達大體。」上悅。明日，復以仙客實封為言，九齡固執如初。上怒，變色曰：「事皆由卿邪？」九齡頓首謝曰：「陛下不知臣愚，使待罪宰相，事有未允，臣不敢不盡言。」上曰：「卿嫌仙客寒微，如卿有何閥閱！」九齡曰：「臣嶺海孤賤，不如仙客生於中華；然臣出入臺閣，典司誥命有年矣。仙客邊隅小吏，目不知書，若大任之，恐不愜衆望。」林甫退而言曰：「苟有才識，何必辭學！天子用人，有何不可！」十一月，戊戌，賜仙客爵隴西縣公，食實封三百戶。壬寅，魏大赦。吏部尚書袁顗，始為帝所寵任，俄而失指，待遇頓衰，使有司糾奏其罪，白衣領職。顗懼，詭辭求出。甲寅，以顗為督雍‧梁諸軍事、雍州刺史。顗舅蔡興宗謂之曰：「襄陽星惡，何可往？」顗曰：「『白刃交前，不救流矢。』今者之行，唯願生出虎口耳。且天道遼遠，何必皆驗！」杜鴻漸至蜀境，聞張獻誠敗而懼，使人先達意於崔旰，許以萬全。旰卑辭重賂以迎之，鴻漸喜；進至成都，見旰，但接以溫恭，無一言責其干紀，州府事悉以委旰。又數薦之於朝，因請以節度讓旰，以柏茂琳、楊子琳、李昌巙各為本州刺史。上不得已從之。壬寅，以旰為成都尹、西川節度行軍司馬。五月，蒙遜至張掖，田昂兄子承愛斬關內之，業左右皆散。蒙遜至，業謂蒙遜曰：「孤孑然一己，為君家所推，願匄餘命，使得東還與妻子相見。」蒙遜斬之。沛達公鄭譯卒。劉繇使豫章太守朱皓攻袁術所用太守諸葛玄，玄退保西城。及繇泝江西上，駐於彭澤，使融助皓攻玄。許劭謂繇曰：「笮融出軍，不顧名義者也。朱文明喜推誠以信人。更使密防之。」融到，果詐殺皓，代領郡事。繇進討融，融敗走，入山，為民所殺。詔以前太傅掾華歆為豫章太守。先是，王式以兵少，奏更發忠武、義成軍及請昭義軍，詔從之。三道兵至越州，式命忠武將張茵將三百人屯唐興，斷賊南出之道；義成將高羅銳將三百人，益以台州土軍，徑趨寧海，攻賊巢穴；昭義將28042跌戣將四百人，益東路軍，斷賊入明州之道。庚申，南路軍大破賊於海遊鎮，賊入甬溪洞。戊辰，官軍屯於洞口，賊出洞戰，又破之。己巳，高羅銳襲賊別帥劉平天寨，破之。自是諸軍與賊十九戰，賊連敗。劉暀謂裘甫曰：「曏從吾謀入越州，寧有此困邪！」王輅等進士數人在賊中，皆衣綠，暀悉斬之，曰：「亂我謀者，此青蟲也！」六月，庚子，賜安祿山鐵券。內園使李敬寔遇鄭朗不避馬，朗奏之。上責敬寔，對曰：「供奉官例不避。」上曰：「汝銜敕命，橫絕可也；豈得私出而不避宰相乎！」命剝色，配南牙。閩主尊魯國太夫人黃氏為皇太后。中常侍張防賣弄權勢，請託受取；詡案之，屢寢不報。詡不勝其憤，乃自繫廷尉，奏言曰：「昔孝安皇帝任用樊豐，交亂嫡統，幾亡社稷。今者張防復弄威柄，國家之禍將重至矣。臣不忍與防同朝，謹自繫以聞，無令臣襲楊震之跡！」書奏，防流涕訴帝，詡坐論輸左校；防必欲害之，二日之中，傳考四獄。獄吏勸詡自引，詡曰：「寧伏歐刀以示遠近！喑嗚自殺，是非孰辨邪！」浮陽侯孫程、祝阿侯張賢相率乞見，程曰：「陛下始與臣等造事之時，常疾姦臣，知其傾國。今者卽位而復自為，何以非先帝乎！司隸校尉虞詡為陛下盡忠，而更被拘繫；常侍張防臧罪明正，反搆忠良。今客星守羽林，其占宮中有姦臣；宜急收防送獄，以塞天變。」時防立在帝後，程叱防曰：「姦臣張防，何不下殿！」防不得已，趨就東箱。程曰：「陛下急收防，無令從阿母求請！」帝問諸尚書，尚書賈朗素與防善，證詡之罪；帝疑焉，謂程曰：「且出，吾方思之！」於是詡子顗與門生百餘人，舉幡候中常侍高梵車，叩頭流血，訴言枉狀。梵入言之，防坐徙邊，賈朗等六人或死或黜；卽日赦出詡。程復上書陳詡有大功，語甚切激。帝感悟，復徵拜議郎；數日，遷尚書僕射。燕以衞尉悅真為青州刺史，鎮新城；光大夫衞駒為幷州刺史，鎮凡城。秋，九月，丁未，以西突闕繼往絕可汗之子斛瑟羅為右玉鈐衞將軍，襲繼往絕可汗押五弩失畢部落。魏尚書庫結帥騎五千迎秦王暮末。秦衞將軍吉毗以為不宜內徙，暮末從之，庫結引還。鴈門郡丞河東陳孝意與虎賁郎將王智辯共討劉武周，圍其桑乾鎮。壬寅，武周與突厥合兵擊智辯，殺之；孝意奔還鴈門。三月，丁卯，武周襲破樓煩郡，進取汾陽宮，獲隋宮人，以賂突厥始畢可汗；始畢以馬報之，兵勢益振，又攻陷定襄。突厥立武周為定楊可汗，遺以狼頭纛。武周卽皇帝位，立妻沮氏為皇后，改元天興。以衞士楊伏念為尚書左僕射，妹壻同縣苑君璋為內史令。武周引兵圍鴈門，陳孝意悉力拒守，乘間出擊武周，屢破之；旣而外無救援，遣間使詣江都，皆不報。孝意誓以必死，旦暮向詔敕庫俯伏流涕，悲動左右。圍城百餘日，食盡，校尉張倫殺孝意以降。癸未，易定節度使張孝忠薨。朱溫寇河中，王重榮擊敗之。春，正月，己亥朔，上祀南郊，改元，大赦。甲辰，以尚書令何尚之為左光祿大夫、護軍將軍，以左衞將軍顏竣為吏部尚書、領驍騎將軍。安又謀誘燕王至而誅之，因廢帝而立桀。或曰：「當如皇后何？」安曰：「逐麋之狗，當顧菟邪！且用皇后為尊，一旦人主意有所移，雖欲為家人亦不可得。此百世之一時也！」會蓋主舍人父稻田使者燕倉知其謀，以告大司農楊敞。敞素謹，畏事，不敢言，乃移病臥，以告諫大夫杜延年；延年以聞。九月，詔丞相部中二千石逐捕孫縱之及桀、安、弘羊、外人等，幷宗族悉誅之；蓋主自殺。燕王旦聞之，召相平曰：「事敗，遂發兵乎？」平曰：「左將軍已死，百姓皆知之，不可發也！」王憂懣，置酒與羣臣、妃妾別。會天子以璽書讓旦，旦以綬自絞死，后、夫人隨旦自殺者二十餘人。天子加恩，赦王太子建為庶人，賜旦諡曰刺王。皇后以年少，不與謀，亦霍光外孫，故得不廢。甲戌，東魏遣太尉高岳、行臺慕容紹宗、大都督劉豐生等將步騎十萬攻魏王思政於潁川。思政命臥鼓偃旗，若無人者。岳恃其衆，四面陵城。思政選驍勇開門出戰，岳兵敗走。岳更築土山，晝夜攻之，思政隨方拒守，奪其土山，置樓堞以助防守。西川龍臺鎮使王宗侃等討杜從法，平之。丁巳，周鑄永通萬國錢，一當千，與五行大布並行。高氏婦女，不問親疏，多與之亂，或以賜左右，又多方苦辱之。彭城王浟太妃爾朱氏，魏敬宗之后也，帝欲蒸之，不從；手刃殺之。故魏樂安王元昂，李后之姊壻也，其妻有色，帝數幸之，欲納為昭儀。召昂，令伏，以鳴鏑射之百餘下，凝血垂將一石，竟至於死。后啼不食，乞讓位於姊，太后又以為言，帝乃止。敕天下籍鄉兵，每七戶共出兵械資一卒。九月，庚寅朔，日有食之，旣。十一月，蜀主遣其翰林學士歐陽彬來聘。彬，衡山人也。又遣李彥稠東還。李藏用與展將張景超、孫待封戰於郁墅，兵敗，奔杭州。景超遂據蘇州，待封進陷湖州。展以其將許嶧爲潤州刺史，李可封爲常州刺史，楊持璧蘇州刺史，待封領湖州事。景超進逼杭州，藏用使其將温晃屯餘杭。展以李晃爲泗州刺史，宗犀爲宣州刺史。初，鮮卑寇遼東，屬國都尉段熲率所領馳赴之。旣而恐賊驚去，乃使驛騎詐齎璽書召熲，熲於道偽退，潛於還路設伏；虜以為信然，乃入追熲，熲因大縱兵，悉斬獲之。坐詐為璽書，當伏重刑；以有功，論司寇；刑竟，拜議郎。至是，詔以東方盜賊昌熾，令公卿選將帥有文武材者。司徒尹頌薦熲，拜中郎將，擊舉、竇等，大破斬之，獲首萬餘級，餘黨降散。封熲為列侯。秋，八月，乙丑，帝巡北塞。久之，上悔陵無救，曰：「陵當發出塞，乃詔強弩都尉令迎軍；坐預詔之，得令老將生姦詐。」乃遣使勞賜陵餘軍得脫者。高駢從子左驍衞大將軍澞，疏呂用之罪狀二十餘幅，密以呈駢，且泣曰：「用之內則假神仙之說，蠱惑尊聽；外則盜節制之權，殘賊百姓；將佐懼死，莫之敢言。歲月浸深，羽翼將成，苟不除之，恐高氏弈代勳庸，一朝掃地矣！」因嗚咽不自勝。駢曰：「汝醉邪！」命扶出。明日，以澞狀示用之，用之曰：「四十郎嘗以空乏見告，未獲遵命，故有此憾。」因出澞手書數幅呈之。駢甚慚，遂禁澞出入；後月餘，以澞知舒州事。郡國八地震。故曲江侯勃主帥蘭敱襲殺譚世遠，軍主夏侯明徹殺敱，持勃首降。勃故記室李寶藏奉懷安侯任據廣州。蕭孜、余孝頃猶據石頭，為兩城，各據其一，多設船艦，夾水而陳。丞相霸先遣平南將軍侯安都助周文育擊之。戊戌，安都潛師夜燒其船艦，文育帥水軍、安都帥步軍進攻之；蕭孜出降，孝頃逃歸新吳，文育等引兵還。丞相霸先以歐陽頠聲著南土，復以頠為衡州刺史，使討嶺南，未至，其子紇已克始興，頠至嶺南，諸郡皆降，遂克廣州，嶺南悉平。秋，七月，丁丑朔，田弘正送殺武元衡賊王士元等十六人，詔使內京兆府、御史臺徧鞫之；皆款服。京兆尹崔元略以元衡物色詢之，則多異同。元略問其故，對曰：「恆、鄆同謀遣客刺元衡，而士元等後期，聞恆人事已成，遂竊以為己功，還報受賞耳。今自度為罪均，終不免死，故承之。」上亦不欲復辨正，悉殺之。時密與東都相持日久，又東拒化及，常畏東都議其後。見蓋琮至，大喜，遂上表乞降，請討滅化及以贖罪，送所獲雄武郎將于洪建，遣元帥府記室參軍李儉、上開府徐師譽等入見。皇泰主命戮洪建於左掖門外，如斛斯政之法。元文都等以密降為誠實，盛飾賓館於宣仁門東。皇泰主引見儉等，以儉為司農卿，師譽為尚書右丞，使具導從，列鐃吹，還館，玉帛酒饌，中使相望。冊拜密太尉、尚書令、東南道大行臺行軍元帥、魏國公，令先平化及，然後入朝輔政。以徐世勣為右武候大將軍。仍下詔稱密忠款，且曰：「其用兵機略，一稟魏公節度。」癸亥，詔袁粲鎮石頭。粲性沖靜，每有朝命，常固辭；逼切不得已，乃就職。至是知蕭道成有不臣之志，陰欲圖之，卽時受命。邕州大將杜弘送段瑳寶至南詔，踰年而還。甲辰，辛讜復遣攝巡官賈宏、大將左瑜、曹朗使於南詔。是歲，齊桓公亦薨，子威王因齊立。秋，匈奴渾邪王降。是時，單于怒渾邪王、休屠王居西方為漢所殺虜數萬人，欲召誅之。渾邪王與休屠王恐，謀降漢，先遣使向邊境要遮漢人，令報天子。是時，大行李息將城河上，得渾邪王使，馳傳以聞。天子聞之，恐其以詐降而襲邊，乃令票騎將軍將兵往迎之。休屠王後悔，渾邪王殺之，幷其衆。票騎旣渡河，與渾邪王衆相望。渾邪王裨將見漢軍，而多不欲降者，頗遁去。票騎乃馳入，得與渾邪王相見，斬其欲亡者八千人，遂獨遣渾邪王乘傳詣至行在所，盡將其衆渡河。降者四萬餘人，號稱十萬。旣至長安，天子所以賞賜者數十巨萬；封渾邪王萬戶，為漯陰侯，封其裨王呼毒尼等四人皆為列侯；益封票騎千七百戶。岐王治軍甚寬，待士卒簡易。有告部將苻昭反者，岐王直詣其家，悉去左右，熟寢經宿而還；由是衆心悅服；然御軍無紀律。及聞唐亡，以兵羸地蹙，不敢稱帝，但開岐王府，置百官，名其所居為宮殿，妻稱皇后，將吏上書稱牋表，鞭、扇、號令多擬帝者。高開道寇易州，殺刺史慕容孝幹。戊寅，以左僕射王起同平章事，充山南西道節度使。起以文臣未嘗執政，直除使相，前無此比，固辭；上曰：「宰相無內外之異，朕有闕失，卿飛表以聞！」吳徐知誥廣金陵城周圍二十里。十二月，壬午，左僕射蕭瑀坐事免。六月，丙戌，太尉司馬苞薨。淹薦刑部員外郎邸懷道，上問其行能，對曰：「煬帝將幸江都，召百官問行留之計，懷道為吏部主事，獨言不可。臣親見之。」上曰：「卿稱懷道為是，何為自不正諫？」對曰：「臣爾時不居重任，又知諫不從，徒死無益。」上曰：「卿知煬帝不可諫，何為立其朝？旣立其朝，何得不諫？卿仕隋，容可云位卑；後仕王世充，尊顯矣，何得亦不諫？」對曰：「臣於世充非不諫，但不從耳。」上曰：「世充若賢而納諫，不應亡國；若暴而拒諫，卿何得免禍？」淹不能對。上曰：「今日可謂尊任矣，可以諫未？」對曰：「願盡死。」上笑。延岑攻南陽，得數城；建威大將軍耿弇與戰於穰，大破之。岑與數騎走東陽，與秦豐合；豐以女妻之。建義大將軍朱祜率祭遵等與岑戰於東陽，破之；岑走歸秦豐。祜遂南與岑彭等軍合。五月，王世充陷義州，復寇西濟州。遣右驍衞大將軍劉弘基將兵救之。十二月，趙主曜葬其父母於粟邑，大赦。陵下周二里，上高百尺，計用六萬夫，作之百日乃成。役者夜作，繼以脂燭，民甚苦之。游子遠諫，不聽。荊南節度使呂諲奏，請以江南之潭、岳、郴、邵、永、道、連，黔中之涪州，皆隸荊南；從之。帝識度沈敏，少居臺閣，明習吏事，卽位尤自勤勵，大革顯祖之弊，時人服其明而譏其細。嘗問舍人裴澤，在外議論得失。澤率爾對曰：「陛下聰明至公，自可遠侔古昔；而有識之士，咸言傷細，帝王之度，頗為未弘。」帝笑曰：「誠如卿言。朕初臨萬機，慮不周悉，故致爾耳。此事安可久行，恐後又嫌疏漏。」澤由是被寵遇。上之為太子也，受論語於蓮勺張禹，及卽位，賜爵關內侯，拜為諸吏、光祿大夫，秩中二千石，給事中，領尚書事。禹與王鳳並領尚書，內不自安，數病，上書乞骸骨，欲退避鳳；上不許，撫待愈厚。六月，丙戌，以禹為丞相，封安昌侯。再榮以李崧、和凝久為相，家富，遣軍士圍其第求賞給，崧、凝各以家財與之，又欲殺崧、凝以滅口。李穀往見再榮，責之曰：「國亡主辱，公輩握兵不救。今僅能逐一虜將，鎮民死者近三千人，豈獨公之力邪！纔得脫死，遽欲殺宰相，新天子若詰公專殺之罪，公何辭以對？」再榮懼而止。又欲率民財以給軍，穀力爭之，乃止。漢人嘗事麻荅者，再榮皆拘之以取其財，恆人以其貪虐，謂之「白麻荅」。甲申，魏克中山，燕公卿、尚書、將吏、士卒降者二萬餘人。張驤、李沈等先嘗降魏，復亡去，珪入城，皆赦之。得燕璽緩，圖書、府庫珍寶以萬數，班賞羣臣將士有差。追諡弟觚為秦愍王。發慕容詳冢，斬其尸；收殺觚者高霸、程同，皆夷五族，以大刃剉之。夏，四月，乙卯，魏主嗣西巡，命鄭兵將軍奚斤、鴻飛將軍尉古真、都將閭大肥等擊越勤部於跋那山。大肥，柔然人也。丁巳，突厥寇涼州，執都督許欽明。欽明，紹之曾孫也；時出按部，突厥數萬奄至城下，欽明拒戰，為所虜。初，稽胡酋長劉屳成帥衆降梁師都，師都信讒，殺之，由是所部猜懼，多來降者。師都浸衰弱，乃朝于突厥，為之畫策，勸令入寇。於是頡利、突利二可汗合兵十餘萬騎寇涇州，進至武功，京師戒嚴。壬辰，赦天下。逢吉為人，文深好殺。在河東幕府，帝嘗令靜獄以祈福，逢吉盡殺獄囚還報。及為相，朝廷草創，帝悉以軍旅之事委楊邠、郭威，百司庶務委逢吉及蘇禹珪。二相決事，皆出胸臆，不拘舊制；雖事無留滯，而用捨黜陟，惟其所欲。帝方倚信之，無敢言者。逢吉尤貪詐，公求貨財，無所顧避。繼母死，不為服；庶兄自外至，不白逢吉而見諸子，逢吉怒，密語郭威，以他事杖殺之。夏，四月，辛未，李德裕乞退就閒局。上曰：「卿每辭位，使我旬日不得所。今大事皆未就，卿豈得求去！」戊戌，有司奏：「大晉受禪於魏，宜一用前代正朔、服色，如虞遵唐故事。」從之。豫章王端，太子詮之弟也，東奔倉垣，苟晞率羣官奉以為皇太子，置行臺。端承制以晞領太子太傅、都督中外諸軍、錄尚書事，自倉垣徙屯蒙城。帝以陰貴人雅性寬仁，欲立以為后。貴人以郭貴人有子，終不肯當。六月，戊戌，立貴人郭氏為皇后，以其子彊為皇太子；大赦。五月，丁亥，魏主嗣如大甯。董賢貴幸日盛，丁、傅害其寵，孔鄉侯晏與息夫躬謀欲求居位輔政。會單于以病未朝，躬因是而上奏，以為：「單于當以十一月入塞，後以病為解，疑有他變。烏孫兩昆彌弱，卑爰疐強盛，東結單于，遣子往侍，恐其合勢以幷烏孫；烏孫幷，則匈奴盛而西域危矣。可令降胡詐為卑爰疐使者來上書，欲因天子威告單于歸臣侍子，因下其章，令匈奴客聞焉；則是所謂『上兵伐謀，其次伐交』者也。」權後與陸遜論周瑜、魯肅及蒙曰：「公瑾雄烈，膽略兼人，遂破孟德，開拓荊州，邈焉寡儔。子敬因公瑾致達於孤，孤與宴語，便及大略帝王之業，此一快也。後孟德因獲劉琮之勢，張言方率數十萬衆水步俱下，孤普請諸將，咨問所宜，無適先對；至張子布、秦文表俱言宜遣使脩檄迎之，子敬卽駮言不可，勸孤急呼公瑾，付任以衆，逆而擊之，此二快也。後雖勸吾借玄德地，是其一短，不足以損其二長也。周公不求備於一人，故孤忘其短而貴其長，常以比方鄧禹也。子明少時，孤謂不辭劇易，果敢有膽而已；及身長大，學問開益，籌略奇至，可以次於公瑾，但言議英發不及之耳。圖取關羽，勝於子敬。子敬答孤書云：『帝王之起，皆有驅除，羽不足忌。』此子敬內不能辦，外為大言耳，孤亦恕之，不苟責也。然其作軍屯營，不失令行禁止，部界無廢負，路無拾遺，其法亦美矣。」十二月，甲戌，戶部奏今歲入貢者凡百五十州。諸軍攻碻磝，治三攻道：張永等當東道，濟南太守申坦等當西道，揚武司馬崔訓當南道。攻之累旬不拔。八月，辛亥夜，魏人自地道潛出，燒崔訓營及攻具；癸丑夜，又燒東圍及攻具；尋復毀崔訓攻道。張永夜撤圍退軍，不告諸將，士卒驚擾；魏人乘之，死傷塗地。蕭思話自往，增兵力攻，旬餘不拔。是時，青、徐不稔，軍食乏。丁卯，思話命諸軍皆退屯歷城，斬崔訓，繫張永、申坦於獄。突厥啟民可汗卒，上為之廢朝三日，立其子咄吉，是為始畢可汗；表請尚公主，詔從其俗。初，隋末喪亂，豪傑並起，擁衆據地，自相雄長；唐興，相帥來歸，上皇為之割置州縣以寵祿之，由是州縣之數，倍於開皇、大業之間。上以民少吏多，思革其弊；二月，命大加併省，因山川形便，分為十道：一曰關內，二曰河南，三曰河東，四曰河北，五曰山南，六曰隴右，七曰淮南，八曰江南，九曰劍南，十曰嶺南。臨賀王正德卽帝位於儀賢堂，下詔稱：「普通以來，姦邪亂政，上久不豫，社稷將危。河南王景，釋位來朝，猥用朕躬，紹茲寶位，可大赦，改元正平。」立其世子見理為皇太子，以景為丞相，妻以女，并出家之寶貨悉助軍費。六月，盧龍節度使朱泚遣弟滔奉表請入朝，且請自將步騎五千防秋；上許之，仍為先築大第於京師以待之。辛未，遣鴻臚卿崔琳使于吐蕃。琳，神慶之子也。吐蕃使者稱公主求毛詩、春秋、禮記。正字于休烈上疏，以為：「東平王漢之懿親，求史記、諸子，漢猶不與。況吐蕃，國之寇讎，今資之以書，使知用兵權略，愈生變詐，非中國之利也。」事下中書門下議之。裴光庭等奏：「吐蕃聾昧頑嚚，久叛新服，因其有請，賜以詩書，庶使之漸陶聲敎，化流無外。休烈徒知書有權略變詐之語，不知忠、信、禮、義，皆從書出也。」上曰：「善！」遂與之。休烈，志寧之玄孫也。魯肅卒，孫權以從事中郎彭城嚴畯代肅，督兵萬人鎮陸口。衆人皆為畯喜，畯固辭以「樸素書生，不閑軍事」，發言懇惻，至于流涕。權乃以左護軍虎威將軍呂蒙兼漢昌太守以代之。衆嘉嚴畯能以實讓。陳許節度使上官涗薨，其壻田偁欲脅其子使襲軍政；牙將王沛，亦涗之壻也，知其謀，以告監軍范日用，討擒之。乙未，以陳許行軍司馬劉昌裔為節度使。沛，許州人也。壬申，貶中書侍郎、同平章事韋執誼為崖州司馬。執誼以嘗與王叔文異同，且杜黃裳壻，故獨後貶。然叔文敗，執誼亦自失形勢，知禍且至，雖尚為相，常不自得，奄奄無氣，聞人行聲，輒惶悸失色，以至於貶。淮南節度使令狐綯為其子滈訟冤。貶張雲興元少尹，劉蛻華陰令，赦曰：「雖嘉蹇諤之忠，難逃疏易之責。」冬，十月，辛酉朔，日有食之。以朱溫為右金吾大將軍、河中行營招討副使，賜名全忠。夏，五月，蜀人張育、楊光起兵擊秦，有衆二萬，遣使來請兵。秦王堅遣鎮軍將軍鄧羌帥甲士五萬討之。益州刺史竺瑤、威遠將軍桓石虔帥衆三萬攻墊江，姚萇兵敗，退屯五城。瑤、石虔屯巴東。張育自號蜀王，與巴獠酋帥張重、尹萬萬餘人進圍成都。六月，育改元黑龍。秋，七月，張育與張重等爭權，舉兵相攻，秦楊安、鄧羌襲育，敗之，育與楊光退屯緜竹。八月，鄧羌敗晉兵于涪西。九月，楊安敗張重、尹萬于成都南，重死，斬首二萬三千級。鄧羌擊張育、楊光于緜竹，皆斬之。益州復入于秦。頵聞壇、建敗，自將水軍逆戰，神福曰：「賊棄城而來，此天亡也！」臨江堅壁不戰，遣行告行密，請發步兵斷其歸路；行密遣漣水制置使臺濛將兵應之。王茂章攻潤州，久未下，行密命茂章引兵會濛擊頵。充國上狀曰：「臣聞帝王之兵，以全取勝，是以貴謀而賤戰。『百戰而百勝，非善之善者也，故先為不可勝以待敵之可勝。』蠻夷習俗雖殊於禮義之國，然其欲避害就利，愛親戚，畏死亡，一也。今虜亡其美地薦草，愁於寄託，遠遯，骨肉心離，人有畔志。而明主班師罷兵，萬人留田，順天時，因地利，以待可勝之虜，雖未卽伏辜，兵決可期月而望。羌虜瓦解，前後降者萬七百餘人，及受言去者凡七十輩，此坐支解羌虜之具也。臣謹條不出兵留田便宜十二事：步兵九校、吏士萬人留屯，以為武備，因田致穀，威德並行，一也。又因排折羌虜，令不得歸肥饒之地，貧破其衆，以成羌虜相畔之漸，二也。居民得並田作，不失農業，三也。軍馬一月之食，度支田士一歲，罷騎兵以省大費，四也。至春，省甲士卒，循河、湟漕穀至臨羌，以示羌虜，揚威武，傳世折衝之具，五也。以閒暇時，下先所伐材，繕治郵亭，充入金城，六也。兵出，乘危徼幸；不出，令反畔之虜竄於風寒之地，離霜露、疾疫、瘃墮之患，坐得必勝之道，七也。無經阻、遠追、死傷之害，八也。內不損威武之重，外不令虜得乘間之勢，九也。又亡驚動河南大幵使生他變之憂，十也。治隍陿中道橋，令可至鮮水以制西域，伸威千里，從枕席上過師，十一也。大費旣省，繇役豫息，以戒不虞，十二也。留屯田得十二便，出兵失十二利，唯明詔采擇！」冬，十月，丁巳，以南徐州刺史長沙王晃為中書監。初，太祖臨終，以晃屬帝，使處於輦下或近藩，勿令遠出。且曰：「宋氏若非骨肉相殘，他族豈得乘其弊！汝深誡之！」舊制：諸王在都，唯得置捉刀左右四十人。晃好武飾，及罷南徐州，私載數百人仗還建康，為禁司所覺，投之江水。帝聞之，大怒，將糾以法，豫章王嶷叩頭流涕曰：「晃罪誠不足宥；陛下當憶先朝念晃。」帝亦垂泣，由是終無異意，然亦不被親寵。論者謂帝優於魏文，減於漢明。丙午，賜河南尹張全義名宗奭。己巳，劉裕發建康，帥舟師自淮入泗。五月，至下邳，留船艦、輜重，步進至琅邪。所過皆築城，留兵守之。或謂裕曰：「燕人若塞大峴之險，或堅壁清野，大軍深入，不唯無功，將不能自歸，柰何？」裕曰：「吾慮之熟矣。鮮卑貪婪，不知遠計，進利虜獲，退惜禾苗，謂我孤軍遠入，不能持久；不過進據臨朐，退守廣固，必不能守險清野，敢為諸君保之。」九月，丁卯，以錢鏐為鎮海節度使。庚辰，吳武忠王楊行密薨。將佐共請宣諭使李儼承制授楊渥淮南節度使、東南諸道行營都統，兼侍中、弘農郡王。羌豪迷吾復與諸種寇金城塞，張紆遣從事河內司馬防，與戰於木乘谷；迷吾兵敗走，因譯使欲降，紆納之。迷吾將人衆詣臨羌，紆設兵大會，施毒酒中，伏兵殺其酋豪八百餘人，斬迷吾頭以祭傅育冢，復放兵擊其餘衆，斬獲數千人。迷吾子迷唐，與諸種解仇，結婚交質，據大、小榆谷以叛，種衆熾盛，張紆不能制。朱全忠入鄆州，以龐師古為天平留後。是時吏治皆以慘刻相尚，獨左內史兒寬，勸農業，緩刑罰，理獄訟，務在得人心；擇用仁厚士，推情與下，不求名聲，吏民大信愛之；收租稅時，裁闊狹，與民相假貸，以故租多不入。後有軍發，左內史以負租課殿，當免；民聞當免，皆恐失之，大家牛車、小家擔負輸租，繈屬不絕，課更以最。上由此愈奇寬。前邠寧行軍司馬鄭注，依倚王守澄，權勢熏灼，上深惡之。九月，丙寅，侍御史李款閤內奏彈注：「內通敕使，外連朝士，兩地往來，卜射財賄，晝伏夜動，干竊化權，人不敢言，道路以目。請付法司。」旬日之間，章數十上。守澄匿注於右軍，左軍中尉韋元素、樞密使楊承和、王踐言皆惡注。左軍將李弘楚說元素曰：「鄭注姦猾無雙，卵鷇不除，使成羽翼，必為國患。今因御史所劾匿軍中，弘楚請以中尉意，詐為有疾，召使治之，來則中尉延與坐，弘楚侍側，伺中尉舉目，擒出杖殺之。中尉因見上叩頭請罪，具言其奸，楊、王必助中尉進言。況中尉有翼戴之功，豈以除奸而獲罪乎！」元素以為然，召之。注至，蠖屈鼠伏，佞辭泉涌；元素不覺執手款曲，諦聽忘倦。弘楚詗伺再三，元素不顧，以金帛厚遺注而遣之。弘楚怒曰：「中尉失今日之斷，必不免他日之禍矣！」因解軍職去；頃之，疽發背卒。王涯之為相，注有力焉，且畏王守澄，遂寢李款之奏。守澄言注於上而釋之；尋奏為侍御史，充右神策判官，朝野駭歎。秋，七月，丁亥，東魏使兼散騎常侍李象等來聘。陳壽評曰：文帝天資文藻，下筆成章，博聞強識，才藝兼該。若加之曠大之度，勵以公平之誠，邁志存道，克廣德心，則古之賢主，何遠之有哉！燕散騎常侍餘超、左將軍高和等坐謀反，誅。諸將之東下也，帝親戒之曰：「今者弔民伐罪，非為功名。諸將或不識朕意，欲輕兵掩襲，孤軍獨鬬，立一身之名以邀勳賞，非大軍行法。公等進軍，當分為三道，有所攻擊，必三道相知，毋得輕軍獨進，以致失亡。又，凡軍事進止，皆須奏聞待報，毋得專擅。」遼東數出戰不利，乃嬰城固守，帝命諸軍攻之。又敕諸將，高麗若降，卽宜撫納，不得縱兵。遼東城將陷，城中人輒言請降；諸將奉旨不敢赴機，先令馳奏，比報至，城中守禦亦備，隨出拒戰。如此再三，帝終不寤。旣而城久不下，六月，己未，帝幸遼東城南，觀其城池形勢，因召諸將詰責之曰：「公等自以官高，又恃家世，欲以暗懦待我邪！在都之日，公等皆不願我來，恐見病敗耳。我今來此，正欲觀公等所為，斬公輩耳！公今畏死，莫肯盡力，謂我不能殺公邪！」諸將咸戰懼失色。帝因留城西數里，御六合城。高麗諸城各堅守不下。右翊衞大將軍來護兒帥江、淮水軍，舳艫數百里，浮海先進，入自浿水，去平壤六十里，與高麗相遇，進擊，大破之。護兒欲乘勝趣其城，副總管周法尚止之，請俟諸軍至俱進。護兒不聽，簡精甲四萬，直造城下。高麗伏兵於羅郭內空寺中，出兵與護兒戰而偽敗，護兒逐之入城，縱兵俘掠，無復部伍。伏兵發，護兒大敗，僅而獲免，士卒還者不過數千人。高麗追至船所，周法尚整陳待之，高麗乃退。護兒引兵還屯海浦，不敢復留應接諸軍。茹法珍、梅蟲兒說東昏曰：「大臣不留意，使圍不解，宜悉誅之。」王珍國、張稷懼禍，珍國密遣所親獻明鏡於蕭衍，衍斷金以報之。兗州中兵參軍張齊，稷之腹心也，珍國因齊密與稷謀同弒東昏。齊夜引珍國就稷，造膝定計，齊自執燭；又以計告後閤舍人錢強。十二月，丙寅夜，強密令人開雲龍門，珍國、稷引兵入殿，御刀豐勇之為內應。東昏在含德殿作笙歌，寢未熟，聞兵入，趨出北戶，欲還後宮，門已閉。宦者黃泰平刀傷其膝，仆地，張齊斬之。稷召尚書右僕射王亮等列坐殿前西鍾下，令百僚署牋，以黃油裹東昏首，遣國子博士范雲等送詣石頭。右衞將軍王志歎曰：「冠雖弊，何可加足！」取庭中樹葉挼服之，偽悶，不署名。衍覽牋無志名，心嘉之。亮，瑩之從弟；志，僧虔之子也。衍與范雲有舊，卽留參帷幄。王亮在東昏朝，以依違取容。蕭衍至新林，百僚皆間道送款，亮獨不遣。東昏敗，亮出見衍，衍曰：「顛而不扶，安用彼相！」亮曰：「若其可扶，明公豈有今日之舉！」城中出者，或被劫剝。楊公則親帥麾下陳於東掖門，衞送公卿士民，故出者多由公則營焉。衍使張弘策先入清宮，封府庫及圖籍。于時城內珍寶委積，弘策禁勒部曲，秋毫無犯。收潘妃及嬖臣茹法珍、梅蟲兒、王咺之等四十一人皆屬吏。克用晝夜乘城，不得寢食。召諸將議保雲州，李嗣昭、李嗣源、周德威曰：「兒輩在此，必能固守。王勿為此謀，動搖人心！」李存信曰：「關東、河北皆受制於朱溫，我兵寡地蹙，守此孤城，彼築壘穿塹環之，以積久制我，我飛走無路，坐待困斃耳。今事勢已急，不若且入北虜，徐圖進取。」嗣昭力爭之，克用不能決。劉夫人言於克用曰：「存信，北川牧羊兒耳，安知遠慮！王常笑王行瑜輕去其城，死於人手，今日反效之邪！且王昔居達靼，幾不自免。賴朝廷多事，乃得復歸。今一足出城，則禍變不測，塞外可得至邪！」克用乃止。居數日，潰兵復集，軍府浸安。克用弟克寧為忻州刺史，聞汴寇至，中塗復還晉陽，曰：「此城吾死所也，去將何之！」衆心乃定。六月，戊寅，司徒、南徐州刺史彭城王義康改領揚州刺史。春，正月，魏所得宋民五千餘家在中山者謀叛，州軍討誅之。冀州刺史張掖王沮渠萬年坐與叛者通謀，賜死。己卯，漢衞尉梁芬奔長安。回紇吐迷度兄子烏紇蒸其叔母。烏紇與俱陸莫賀達官俱羅勃，皆突厥車鼻可汗之壻也，相與謀殺吐迷度以歸車鼻。烏紇夜引十餘騎襲吐迷度，殺之。燕然副都護元禮臣使人誘烏紇，許奏以為瀚海都督，烏紇輕騎詣禮臣謝，禮臣執而斬之，以聞。上恐回紇部落離散，遣兵部尚書崔敦禮往安撫之。久之，俱羅勃入見，上留之不遣。辛未，詔長水校尉鄧艾行安西將軍，與陳泰幷力拒維，戊辰，復以太尉孚為後繼。泰進軍隴西，諸將皆曰：「王經新敗，賊衆大盛，將軍以烏合之衆，繼敗軍之後，當乘勝之鋒，殆必不可。古人有言：『蝮蛇螫手，壯士解腕。』孫子曰：『兵有所不擊，地有所不守。』蓋小有所失而大有所全故也。不如據險自保，觀釁待敝，然後進救，此計之得者也。」泰曰：「姜維提輕兵深入，正欲與我爭鋒原野，求一戰之利。王經當高壁深壘，挫其銳氣，今乃與戰，使賊得計。經旣破走，維若以戰克之威，進兵東向，據櫟陽積穀之實，放兵收降，招納羌、胡，東爭關、隴，傳檄四郡，此我之所惡也。而乃以乘勝之兵，挫峻城之下，銳氣之卒，屈力致命，攻守勢殊，客主不同。兵書曰：『脩櫓轒轀，三月乃成，拒堙三月而後已。』誠非輕軍遠入之利也。今維孤軍遠僑，糧穀不繼，是我速進破賊之時，所謂疾雷不及掩耳，自然之勢也。洮水帶其表，維等在其內，今乘高據勢，臨其項領，不戰必走。寇不可縱，圍不可久，君等何言如是！」遂進軍度高城嶺，潛行，夜至狄道東南高山上，多舉烽火，鳴鼓角。狄道城中將士見救至，皆憤踊。維不意救兵卒至，緣山急來攻之，泰與交戰，維退。泰引兵揚言欲向其還路，維懼，九月，甲辰，維遁走，城中將士乃得出。王經歎曰：「糧不至旬，向非救兵速至，舉城屠裂，覆喪一州矣！」泰慰勞將士，前後遣還，更差軍守，幷治城壘，還屯上邽。甲辰，朗州步軍指揮使武陵何敬真等以蠻兵三千陳于楊柳橋，敬真望韓禮營旌旗紛錯，曰：「彼衆已懼，擊之易破也。」朗人雷暉衣潭卒之服潛入禮寨，手劍擊禮，不中，軍中驚擾；敬真等乘其亂擊之，禮軍大潰，禮被創走，至家而卒。於是朗兵水陸急攻長沙，步軍指揮使吳宏、小門使楊滌相謂曰：「以死報國，此其時矣！」各引兵出戰。宏出清泰門，戰不利。滌出長樂，戰自辰至午，朗兵小卻。許可瓊、劉彥瑫按兵不救。滌士卒飢疲，退就食；彭師暠戰於城東北隅。蠻兵自城東縱火，城上人招許可瓊軍使救城，可瓊舉全軍降希萼，長沙遂陷。朗兵及蠻兵大掠三日，殺吏民，焚廬舍，自武穆王以來所營宮室，皆為灰燼，所積寶貨，皆入蠻落。李彥溫望見城中火起，自駝口引兵救之，朗人已據城拒戰。彥溫攻清泰門，不克，與劉彥瑫各將千餘人奉文昭王及希廣諸子趣袁州，遂奔唐。張暉降於希萼。左司馬希崇帥將吏詣希萼勸進。吳宏戰血滿袖，見希萼曰：「不幸為許可瓊所誤，今日死，不愧先王矣！」彭師暠投槊於地，大呼請死。希萼歎曰：「鐵石人也！」皆不殺。夏，四月，丙申，上祠華山；壬寅，還長安。蜀蜀州刺史王宗弁稱疾，罷歸成都，杜門不出。蜀主疑其矜功怨望，加檢校太保，固辭不受，謂人曰：「廉者足而不憂，貪者憂而不足。吾小人，致位至此足矣，豈可求進不已乎！」蜀主嘉其志而許之，賜與有加。己卯，潞州送涉縣所獲北漢將卒二百六十餘人，各賜衫袴巾履遣還。乂以檻車載氶及易雄送武昌，佐吏皆奔散，惟主簿桓雄、西曹書佐韓階、從事武延，毀服為僮從氶，不離左右。乂見桓雄姿貌舉止非凡人，憚而殺之。韓階、武延執志愈固。荊州刺史王廙承敦旨，殺氶於道中，階、延送氶喪至都，葬之而去。易雄至武昌，意氣忼慨，曾無懼容。敦遣人以檄示雄而數之，雄曰：「此實有之，惜雄位微力弱，不能救國難耳。今日之死，固所願也。」敦憚其辭正，釋之，遣就舍。衆人皆賀之，雄笑曰：「吾安得生！」旣而敦遣人潛殺之。置靜海軍於安南，以高駢為節度使。自李涿侵擾安南，為安南患殆將十年，至是始平。駢築安南城，周三千步，造屋四十餘萬間。書奏，上引見躬，召公卿、將軍大議。左將軍公孫祿以為：「中國常以威信懷伏夷狄，躬欲逆詐，進不信之謀，不可許。且匈奴賴先帝之德，保塞稱藩；今單于以疾病不任奉朝賀，遣使自陳，不失臣子之禮。臣祿自保沒身不見匈奴為邊竟憂也！」躬掎祿曰：「臣為國家計，冀先謀將然，豫圖未形，為萬世慮。而祿欲以其犬馬齒保目所見。臣與祿異議，未可同日語也！」上曰：「善！」乃罷羣臣，獨與躬議。九月，庚申，吐蕃尚志董星寇寧州，張獻甫擊卻之。吐蕃轉掠鄜、坊而去。晉王歸晉陽，休兵行賞，以周德威為振武節度使、同平章事。命州縣舉賢才，黜貪殘，寬租賦，撫孤窮，伸冤濫，禁姦盜，境內大治。以河東地狹兵少，乃訓練士卒，令騎兵不見敵無得乘馬；部分已定，無得相踰越，及留絕以避險；分道並進，期會無得差晷刻。犯者必斬。故能兼山東，取河南，由士卒精整故也。丁未，辰、潊賊帥張伯靖請降。辛亥，以伯靖為歸州司馬，委荊南軍前驅使。秋，七月，隴西羌彡姐旁種反，詔召丞相韋玄成等入議。是時，歲比不登，朝廷方以為憂，而遭羌變，玄成等漠然，莫有對者。右將軍馮奉世曰：「羌虜近在竟內背畔，不以時誅，無以威制遠蠻，臣願帥師討之！」上問用兵之數，對曰：「臣聞善用兵者，役不再興，糧不三載，故師不久暴而天誅亟決。往者數不料敵，而師至於折傷，再三發調，則曠日煩費，威武虧矣。今反虜無慮三萬人，法當倍，用六萬人；然羌戎，弓矛之兵耳，器不犀利，可用四萬人。一月足以決。」丞相、御史、兩將軍皆以為「民方收斂時未可多發；發萬人屯守之，且足。」奉世曰：「不可。天下被饑饉，士馬羸耗，守戰之備久廢不簡，夷狄皆有輕邊吏之心，而羌首難。今以萬人分屯數處，虜見兵少，必不畏懼；戰則挫兵病師，守則百姓不救，如此，怯弱之形見。羌人乘利，諸種並和，相扇而起，臣恐中國之役不得止於四萬，非財幣之所能解也。故少發師而曠日，與一舉而疾決，利害相萬也。」固爭之，不能得。有詔，益二千人。於是遣奉世將萬二千人騎，以將屯為名，典屬國任立、護軍都尉韓昌為偏裨，到隴西，分屯三處。昌先遣兩校尉與羌戰，羌衆盛多，皆為所破，殺兩校尉。奉世具上地形部衆多少之計，願益三萬六千人，乃足以決事。書奏，天子大為發兵六萬餘人。八月，拜太常弋陽侯任千秋為奮武將軍以助之。冬，十月，兵畢至隴西，十一月，並進，羌虜大破，斬首數千級，餘皆走出塞。兵未決間，漢復發募士萬人，拜定襄太守韓安國為建威將軍；未進，聞羌破而還。詔罷吏士，頗留屯田，備要害處。三月，操引軍還，留伏波將軍夏侯惇都督曹仁、張遼等二十六軍屯居巢。權令都尉徐詳詣操請降，操報使脩好，誓重結婚。權留平虜將軍周泰督濡須；朱然、徐盛等皆在所部，以泰寒門，不服。權會諸將，大為酣樂，命泰解衣，權手自指其創痕，問以所起，泰輒記昔戰鬬處以對。畢，使復服；權把其臂流涕曰：「幼平，卿為孤兄弟，戰如熊虎，不惜軀命，被創數十，膚如刻畫，孤亦何心不待卿以骨肉之恩，委卿以兵馬之重乎！」坐罷，住駕，使泰以兵馬道從，鳴鼓角作鼓吹而出；於是盛等乃服。以左武衞大將軍程務挺為單于道安撫大使，以備突厥。先是，朔方大總管王晙奏請西發拔悉密，東方奚、契丹，期以今秋掩毗伽牙帳於稽落水上；毗伽聞之，大懼。暾欲谷曰：「不足畏也。拔悉密在北庭，與奚、契丹相去絕遠，勢不相及；朔方兵計亦不能來此。必若能來，俟其垂至，徙牙帳北行三日，唐兵食盡自去矣。且拔悉密輕而好利，得王晙之約，必喜而先至。晙與張嘉貞不相悅，奏請多不相應，必不敢出兵。晙兵不出，拔悉密獨至，擊而取之，勢甚易耳。」夏，四月，壬戌，突厥達頭可汗犯塞，詔命晉王廣、楊素出靈武道，漢王諒、史萬歲出馬邑道以擊之。范縝盛稱無佛。子良曰：「君不信因果，何得有富貴、貧賤？」縝曰：「人生如樹花同發，隨風而散：或拂簾幌墜茵席之上，或關籬牆落糞溷之中。墜茵席者，殿下是也；落糞溷者，下官是也。貴賤雖復殊途，因果竟在何處！」子良無以難。縝又著神滅論，以為：「形者神之質，神者形之用也。神之於形，猶利之於刀；未聞刀沒而利存，豈容形亡而神在哉！」此論出，朝野諠譁，難之，終不能屈。太原王琰著論譏縝曰：「嗚呼范子！曾不知其先祖神靈所在！」欲以杜縝後對。縝對曰：「嗚呼王子！知其先祖神靈所在，而不能殺身以從之！」子良使王融謂之曰：「以卿才美，何患不至中書郎；而故乖剌為此論，甚可惜也！宜急毀棄之。」縝大笑曰：「使范縝賣論取官，已至令、僕矣，何但中書郎邪！」北漢主謂李存瓌、張元徽曰：「朕以高祖之業一朝墜地，今日位號，不得已而稱之；顧我是何天子，汝曹是何節度使邪！」由是不建宗廟，祭祀如家人，宰相月俸止百緡，節度使止三十緡，自餘薄有資給而已，故其國中少廉吏。十一月，乙未朔，日有食之。秦王世民引兵自龍門乘冰堅渡河，屯柏壁，與宋金剛相持。時河東州縣，俘掠之餘，未有倉廩，人情恇擾，聚入城堡，徵斂無所得，軍中乏食。世民發敎諭民，民聞世民為帥而來，莫不歸附，自近及遠，至者日多，然後漸收其糧食，軍食以充。乃休兵秣馬，唯令偏裨乘間抄掠，大軍堅壁不戰，由是賊勢日衰。庚戌，詔舉賢良方正之士，策問之。皇甫規對曰：「伏惟孝順皇帝初勤王政，紀綱四方，幾以獲安；後遭姦偽，威分近習，受賂賣爵，賓客交錯，天下擾擾，從亂如歸，官民並竭，上下窮虛。陛下體兼乾坤，聰哲純茂，攝政之初，拔用忠貞，其餘維綱，多所改正，遠近翕然望見太平，而災異不息，寇賊縱橫，殆以姦臣權重之所致也。其常侍尤無狀者，宜亟黜遣，披掃凶黨，收入財賄，以塞痛怨，以答天誡。大將軍冀、河南尹不疑，亦宜增脩謙節，輔以儒術，省去遊娛不急之務，割減廬第無益之飾。夫君者，舟也；民者，水也；羣臣，乘舟者也；將軍兄弟，操檝者也。若能平志畢力，以度元元，所謂福也；如其怠弛，將淪波濤，可不慎乎！夫德不稱祿，猶鑿墉之趾以益其高，豈量力審功，安固之道哉！凡諸宿猾、酒徒、戲客，皆宜貶斥，以懲不軌；令冀等深思得賢之福，失人之累。」梁冀忿之，以規為下第，拜郎中；託疾，免歸，州郡承冀旨，幾陷死者再三，遂沈廢於家，積十餘年。秦攻趙，拔杜陽。十二月晦，雷；日如紫；五星逆行守太微；月貫天廷中。甲辰，以王僧辯為太尉、車騎大將軍。癸卯，燕人拔密城，劉遠奔江陵。辛亥，東魏遣兼散騎常侍楊斐來聘。南海王子罕戍琅邪，欲暫游東堂，典籤姜秀不許。子罕還，泣謂母曰：「兒欲移五步亦不得，與囚何異！」邵陵王子貞嘗求熊白，廚人答典籤不在，不敢與。東萊王蕤，凶暴使酒，數陵侮大司馬冏，又從冏求開府不得而怨之，密表冏專權，與左衞將軍王輿謀廢冏。事覺，八月，詔廢蕤為庶人，誅輿三族，徒蕤於上庸，上庸內史陳鍾承冏旨潛殺之。時始興內史蕭季敞、南陽太守蕭穎基皆內遷，諶欲待二人至，藉其勢力以舉事。鸞慮事變，以告坦之，坦之馳謂諶曰：「廢天子，古來大事。比聞曹道剛、朱隆之等轉已猜疑，衞尉明日若不就事，無所復及。弟有百歲母，豈能坐聽禍敗，正應作餘計耳！」諶惶遽從之。戊午，以前武興節度使孫岳為三司使。八月，戊辰朔，朱全忠留齊州刺史楊師厚攻青州，身歸大梁。初，西域諸國旣絕於漢，北匈奴復以兵威役屬之，與共為邊寇。敦煌太守曹宗患之，乃上遣行長史索班將千餘人屯伊吾以招撫之。於是車師前王及鄯善王復來降。夏，四月，己未，隋鴻臚卿甯長真以寧越、鬱林之地請降於李靖，交、愛之道始通；以長真為欽州總管。丁巳，上幸國子監，釋奠；詔諸王公子弟各就學。乙卯，魏虎威將軍宿沓干伐燕，攻令支；乙丑，燕中領軍宇文拔救之。壬午，宿沓干拔令支而戍之。春，正月，甲子，帝用曹褒新禮，加元服；擢褒監羽林左騎。南豐太妃司馬氏卒，故營陽王之后也。三月，丙午，立皇后王氏，封后父禁為陽平侯。五月，丙戌朔，改元。晉王廣彌自矯飾，唯與蕭妃居處，後庭有子皆不育，后由是數稱廣賢。大臣用事者，廣皆傾心與交。上及后每遣左右至廣所，無貴賤，廣必與蕭妃迎門接引，為設美饌，申以厚禮；婢僕往來者，無不稱其仁孝。上與后嘗幸其第，廣悉屏匿美姬於別室，唯留老醜者，衣以縵綵，給事左右；屏帳改用縑素；故絕樂器之絃，不令拂去塵埃。上見之，以為不好聲色，還宮，以語侍臣，意甚喜。侍臣皆稱慶，由是愛之特異諸子。御史大夫李承嘉附武三思，詆尹思貞於朝，思貞曰：「公附會姦臣，將圖不軌，先除忠臣邪！」承嘉怒，劾奏思貞，出為青州刺史。或謂思貞曰：「公平日訥於言，及廷折承嘉，何其敏邪？」思貞曰：「物不能鳴者，激之則鳴。承嘉恃威權相陵，僕義不受屈，亦不知言之從何而至也。」癸丑，以兵部侍郎崔日用為黃門侍郎，參知機務。三月，丁卯，大赦。初，大行臺右丞楊愔從兄岐州刺史幼卿，以直言為孝武帝所殺，愔同列郭秀害其能，恐之曰：「高王欲送卿於帝所。」愔懼，變姓名逃於田橫島。久之，歡聞其尚在，召為太原公開府司馬，頃之，復為大行臺右丞。亮揚聲由斜谷道取郿。使鎮東將軍趙雲，揚武將軍鄧芝為疑兵，據箕谷；帝遣曹真都督關右諸軍軍郿，亮身率大軍攻祁山，戎陳整齊，號令明肅。始，魏以漢昭烈旣死，數歲寂然無聞，是以略無備豫；而卒聞亮出，朝野恐懼，於是天水、南安、安定皆叛應亮，關中響震，朝臣未知計所出，帝曰：「亮阻山為固，今者自來，正合兵書致人之術，破亮必也。」乃勒兵馬步騎五萬，遣右將軍張郃督之，西拒亮。丁未，帝行如長安。己卯，玄與帝入江陵。馮該勸使更下戰，玄不從；欲奔漢中就桓希，而人情乖沮，號令不行。庚辰，夜中，處分欲發，城內已亂，乃與親近腹心百餘人乘馬出城西走。至城門，左右於闇中斫玄，不中，其徒更相殺害，前後交橫。玄僅得至船，左右分散，惟卞範之在側。夏，四月，以兵部侍郎、判戶部蕭寘同平章事。寘，復之孫也。特以兄輔、弟驤、子始、蕩、雄及李含、含子國、離、任回、李攀、攀弟恭、上官晶、任臧、楊褒、上官惇等為將帥，閻式、李遠等為僚佐。羅尚素貪殘，為百姓患。特與蜀民約法三章，施捨賑貸，禮賢拔滯，軍政肅然，蜀民大悅。尚頻為特所敗，乃阻長圍，緣郫水作營，連延七百里，與特相拒，求救於梁州及南夷校尉。三月，盧文進引契丹兵急攻新州，刺史安金全不能守，棄城走；文進以其部將劉殷為刺史，使守之。晉王使周德威合河東、鎮、定之兵攻之，旬日不克。契丹主帥衆三十萬救之，德威衆寡不敵，大為契丹所敗，奔歸。冬，上行幸回中。泰使諜潛入虎牢，令守將魏光固守，侯景獲之，改其書云：「宜速去。」縱諜入城，光宵遁。景獲高仲密妻子送鄴，北豫、洛二州復入于東魏。五月，壬辰，東魏以克復虎牢，降死罪已下囚，唯不赦高仲密家。丞相歡以高乾有義勳，高昂死王事，季式先自告，皆為之請，免其從坐。仲密妻李氏當死，高澄盛服見之，曰：「今日何如？」李氏默然，遂納之。乙未，以侯景為司空。六月，武昭儀誣王后與其母魏國夫人柳氏為厭勝，敕禁后母柳氏不得入宮。秋，七月，戊寅，貶吏部尚書柳奭為遂州刺史。奭行至扶風，岐州長史于承素希旨奏奭漏洩禁中語，復貶榮州刺史。十一月，乙丑，太僕張酺為太尉。酺與尚書張敏等奏「射聲校尉曹褒，擅制漢禮，破亂聖術，宜加刑誅。」書凡五奏。帝知酺守學不通，雖寢其奏，而漢禮遂不行。諸將欲頓軍夏口；衍以為宜乘勝直指建康，車騎諮議能軍張弘策、寧遠將軍庾域亦以為然。衍命衆軍卽日上道。緣江至建康，凡磯、浦、村落，軍行宿次、立頓處所，弘策逆為圖畫，如在目中。裴子野論曰：善乎太祖之訓也！夫侈興於有餘，儉生於不足。欲其隱約，莫若貧賤。習其險艱，利以任使；為其情偽，易以躬臨。太祖若能率此訓也，難其志操，卑其禮秩，敎成德立，然後授以政事，則無怠無荒，可播之於九服矣。代王賀傉卒，弟紇那立。象林蠻區憐等攻縣寺，殺長吏。交趾刺史樊演發交趾、九真兵萬餘人救之；兵士憚遠役，秋，七月，二郡兵反，攻其府。府雖擊破反者，而蠻勢轉盛。閏十月，乙巳，郭子儀入朝。子儀以靈武初復，百姓彫弊，戎落未安，請以朔方軍糧使三原路嗣恭鎮之；河西節度使楊志烈旣死，請遣使巡撫河西及置涼、甘、肅、瓜、沙等州長史。上皆從之。崔鴻曰：齊桓公命諸侯無以妾為妻。夫之於妻，猶不可以妾代之，況子而易其母乎！春秋所稱母以子貴者，君母旣沒，得以妾母為小君也；至於享祀宗廟，則成風終不得配莊公也。君父之所為，臣子必習而效之，猶形聲之於影響也；寶之逼殺其母，由垂為之漸也。堯、舜之讓，猶為之、噲之禍，況違禮而縱私者乎！昔文姜得罪於桓公，春秋不之廢。可足渾氏雖有罪於前朝，然小君之禮成矣；垂以私憾廢之，又立兄妾之無子者，皆非禮也。十二月，壬申朔，顧師邕流儋州，至商山，賜死。臧質以璞城主，使之上露版，璞固辭，歸功於質。上聞，益嘉之。乙未，李仁罕自夔州引兵還成都。辛亥，南豫州刺史余孝頃坐謀反誅。邛州刺史毛湘，本田令孜親吏，王建攻之急，食盡，救兵不至。壬戌，湘謂都知兵馬使任可知曰：「吾不忍負田軍容，吏民何罪！爾可持吾頭歸王建。」乃沐浴以俟刃。可知斬湘及二子降於建，士民皆泣。甲戌，建持永平旌節入邛州，以節度判官張琳知留後。繕完城隍，撫安夷獠，經營蜀、雅。冬，十月，癸未朔，建引兵還成都，蜀州將李行周逐徐公鉥，舉城降建。劉仁恭數因蓋寓獻策於李克用，願得兵萬人取幽州。克用方攻邢州，分兵數千，欲納仁恭於幽州，不克。李匡籌益驕，數侵河東之境。克用怒，十一月，大舉兵攻匡籌，拔武州，進圍新州。初，丁零翟斌，世居康居，後徙中國，至是入朝於趙；趙以斌為句町王。辛丑，以諸道行營招討使曾元裕領平盧節度使。臣光曰：晉自濟江以來，威靈不競，戎狄橫騖，虎噬中原。劉裕始以王師剪平東夏，不於此際旌禮賢俊，慰撫疲民，宣愷悌之風，滌殘穢之政，使羣士嚮風，遺黎企踵，而更恣行屠戮以快忿心；迹其施設，曾苻、姚之不如，宜其不能蕩壹四海，成美大之業，豈非雖有智勇而無仁義使之然哉！秋，七月，張從賓攻汜水，殺巡檢使宋廷浩。帝戎服，嚴輕騎，將奔晉陽以避之。桑維翰叩頭苦諫曰：「賊鋒雖盛，勢不能久，請少待之，不可輕動。」帝乃止。吳人大佃皖城，欲謀入寇。都督揚州諸軍事王渾遣揚州刺史應綽攻破之，斬首五千級，焚其積穀百八十餘萬斛，踐稻田四千餘頃，毀船六百餘艘。十二月，癸丑，帝與侍臣論安危之本。中書令溫彥博曰：「伏願陛下常如貞觀初，則善矣。」帝曰：「朕比來怠於為政乎？」魏徵曰：「貞觀之初，陛下志在節儉，求諫不倦。比來營繕微多，諫者頗有忤旨，此其所以異耳。」帝拊掌大笑曰：「誠有是事！」十一月，丙戌，東魏以彭城王韶為太尉，度支尚書胡僧敬為司空。僧敬名虔，以字行，國珍之兄孫，東魏主之舅也。十一月，乙未，上幸同泰寺，講般若經，七日而罷。裴行儉軍于代州之陘口，多縱反間，由是阿史那伏念與阿史德溫傅浸相猜貳。伏念留妻子輜重於金牙山，以輕騎襲曹懷舜。行儉遣裨將何迦密自通漠道，程務挺自石地道掩取之。伏念與曹懷舜等約和而還，比至金牙山，失其妻子輜重，士卒多疾疫，乃引兵北走細沙，行儉又使副總管劉敬同、程務挺等將單于府兵追躡之。伏念請執溫傅以自效，然尚猶豫，又自恃道遠，唐兵必不能至，不復設備。敬同等軍到，伏念狼狽，不能整其衆，遂執溫傅，從間道詣行儉降。候騎告以塵埃漲天而至，將士皆震恐。行儉曰：「此乃伏念執溫傅來降，非他盜也。然受降如受敵，不可無備。」乃命嚴備，遣單使迎前勞之。少選，伏念果帥酋長縛溫傅詣軍門請罪。行儉盡平突厥餘黨，以伏念、溫傅歸京師。晉昌節度使趙匡贊恐終不為朝廷所容，冬，十月，遣使降蜀，請自終南山路出兵應援。二月，丁巳，留臺備法駕迎帝於江陵，劉毅、劉道規留屯夏口，何無忌奉帝東還。莽遣中郎將藺苞、副校尉戴級將兵萬騎，多齎珍寶至雲中塞下，招誘呼韓邪諸子，欲以次拜為十五單于。苞、級使譯出塞，誘呼左犂汙王咸、咸子登、助三人至。至則脅拜咸為孝單于，助為順單于，皆厚加賞賜；傳送助、登長安。莽封苞為宣威公，拜為虎牙將軍；封級為揚威公，拜為虎賁將軍。單于聞之，怒曰：「先單于受漢宣帝恩，不可負也。今天子非宣帝子孫，何以得立！」遣左骨都侯、右伊秩訾王呼盧訾及左賢王樂將兵入雲中益壽塞，大殺吏民。是後，單于歷告左右部都尉、諸邊王入塞寇盜，大輩萬餘，中輩數千，少者數百，殺鴈門、朔方太守、都尉，略吏民畜產，不可勝數，緣邊虛耗。秦後將軍斂成討叛羌，為羌所敗，懼罪，出奔夏。九月，丙午，唐太子弘冀卒，有司引浙西之功，諡曰武宣。句容尉全椒張洎上言：「太子之德，主於孝敬，今諡以武功，非所以防微而慎德也。」乃更諡曰文獻，擢洎為上元尉。陳敏刑政無章，不為英俊所附；子弟凶暴，所在為患；顧榮、周玘等憂之。廬江內史華譚遺榮等書曰：「陳敏盜據吳、會，命危朝露。諸君或剖符名郡，或列為近臣，而更辱身姦人之朝，降節叛逆之黨，不亦羞乎！吳武烈父子皆以英傑之才，繼承大業。今以陳敏凶狡，七弟頑宂，欲躡桓王之高蹤，蹈大皇之絕軌，遠度諸賢，猶當未許也。皇輿東返，俊彥盈朝，將舉六師以清建業，諸賢何顏復見中州之士邪！」榮等素有圖敏之心，及得書，甚慚，密遣使報征東大將軍劉準，使發兵臨江，己為內應，剪髮為信。準遣揚州刺史劉機等出歷陽討敏。秋，上酎祭宗廟，出便門，欲御樓船。薛廣德當乘輿車，免冠頓首曰：「宜從橋。」詔曰：「大夫冠，」廣德曰：「陛下不聽臣，臣自刎，以血汙車輪，陛下不得入廟矣！」上不說。先敺光祿大夫張猛進曰：「臣聞主聖臣直。乘船危，就橋安；聖主不乘危。御史大夫言可聽！」上曰：「曉人不當如是邪！」乃從橋。汝水竭，南燕主備德惡之，俄而寢疾；北海王超請禱之，備德曰：「人主之命，短長在天，非汝水所能制也。」固請，不許。景之作相也，以西州為府，文武無尊卑皆引接；及居禁中，非故舊不得見，由是諸將多怨望。景好獨乘小馬，彈射飛鳥，王偉每禁止之，不許輕出。景鬱鬱不樂，更成失志，曰：「吾無事為帝，與受擯不殊。」竇憲遣副校尉閻礱將二千餘騎掩擊北匈奴之守伊吾者，復取其地。車師震慴，前、後王各遣子入侍。是日，郭威已至澶州，李洪義納之；王殷迎謁慟哭，以所部兵從郭威涉河。帝遣內養鸗脫覘郭威，威獲之，以表置鸗脫衣領中，使歸白帝曰：「臣昨得詔書，延頸俟死。郭崇威等不忍殺臣，云此皆陛下左右貪權無厭者譖臣耳，逼臣南行，詣闕請罪。臣求死不獲，力不能制。臣數日當至闕庭。陛下若以臣為有罪，安敢逃刑！若實有譖臣者，願執付軍前以快衆心，臣敢不撫諭諸軍，退歸鄴都！」初，楊定之死也，天水姜乳襲據上邽；夏，四月，西秦王乾歸遣乞伏益州帥騎六千討之。左僕射邊芮、民部尚書王松壽曰：「益州屢勝而驕，不可專任。必以輕敵取敗。」乾歸曰：「益州驍勇，諸將莫及，當以重佐輔之耳。」乃以平北將軍韋虔為長史，左禁將軍務和為司馬。至大寒嶺，益州不設部伍，聽將士遊畋縱飲，令曰：「敢言軍事者斬！」虔等諫不聽，乳逆擊，大破之。庚申，通事舍人李鳳起擊萬州反獠，平之。六月，太尉裕始受相國、宋公、九錫之命。赦國中殊死以下，崇繼母蘭陵蕭氏為太妃。以太尉軍諮祭酒孔靖為宋國尚書令，左長史王弘為僕射，領選，從事中郎傅亮、蔡廓皆為侍中，謝晦為右衞將軍，右長史鄭鮮之為奉常，行參軍殷景仁為祕書郎，其餘百官，悉依天朝之制。靖辭不受。亮，咸之孫；廓，謨之曾孫；鮮之，渾之玄孫；景仁，融之曾孫也。景仁學不為文，敏有思致；口不談義，深達理體；至於國典、朝儀、舊章、記注，莫不撰錄，識者知其有當世之志。房知溫怨震驟來代己，震至，未交印。壬申，震召知溫及諸道先鋒馬軍都指揮使、齊州防禦使安審通博於東寨，知溫誘龍晊所部兵殺震於席上，其衆譟於營外，安審通脫身走，奪舟濟河，將騎兵按甲不動。知溫恐事不濟，亦上馬出門，軍士攬其轡曰：「公當為士卒主，去欲何之？」知溫紿之曰：「騎兵皆在河西，不收取之，獨有步兵，何能集事！」遂躍馬登舟濟河，與審通合謀擊亂兵，亂兵遂南行。騎兵徐踵其後，部伍甚整。亂者相顧失色，列炬宵行，疲於荒澤，詰朝，騎兵四合擊之，亂兵殆盡，餘衆復趣故寨，審通已焚之，亂兵進退失據，遂潰。其匿於叢薄溝塍得免者什無一二。范延光還至淇門，聞盧臺亂，發滑州兵復如鄴都，以備奔逸。五月，壬戌，魏主宴四廟子孫於宣文堂，親與之齒，用家人禮。詔赦天下，減民算三十。官軍少騎卒，式曰：「吐蕃、回鶻比配江、淮者，其人習險阻，便鞍馬，可用也。」舉籍府中，得驍健者百餘人。虜久羈旅，所部遇之無狀，困餒甚；式旣犒飲，又賙其父母妻子，皆泣拜讙呼，願效死，悉以為騎卒，使騎將石宗本將之。凡在管內者，皆視此籍之，又奏得龍陂監馬二百匹，於是騎兵足矣。三月，癸亥，日有食之。諸將復表：「南寇已至，所部兵少，乞簡幽州以南勁兵助己戍守，及就漳水造船嚴備以拒之。」公卿皆以為宜如所請，幷署司馬楚之、魯軌、韓延之等為將帥，使招誘南人。浩曰：「非長策也。楚之等皆彼所畏忌，今聞國家悉發幽州以南精兵，大造舟艦，隨以輕騎，謂國家欲存立司馬氏，誅除劉宗；必舉國震駭，懼於滅亡，當悉發精銳，幷心竭力，以死爭之，則我南邊諸將無以禦之。今公卿欲以威力卻敵，乃所以速之也。張虛聲而召實害，此之謂矣。故楚之之徒，往則彼來，止則彼息，其勢然也。且楚之等皆纖利小才，止能招合輕薄無賴而不能成大功，徒使國家兵連禍結而已。昔魯軌說姚興以取荊州，至則敗散，為蠻人掠賣為奴，終於禍及姚泓，此已然之效也。」魏主未以為然。浩乃復陳天時，以為南方舉兵必不利，曰：「今茲害氣在揚州，一也；庚午自刑，先發者傷，二也；日食晝晦，宿值斗、牛，三也；熒惑伏於翼、軫，主亂及喪，四也；太白未出，進兵者敗，五也。夫興國之君，先脩人事，次盡地利，後觀天時，故萬舉萬全。今劉義隆新造之國，人事未洽；災變屢見，天時不協；舟行水涸，地利不盡。三者無一可，而義隆行之，必敗無疑。」魏主不能違衆言，乃詔冀、定、相三州造船三千艘，簡幽州以南戍兵集河上以備之。樂成侯丁義薦方士欒大，云與文成將軍同師。上方悔誅文成，得欒大，大說。大先事膠東康王，為人長美言，多方略，而敢為大言，處之不疑。大言曰：「臣常往來海中，見安期、羨門之屬，顧以臣為賤，不信臣；又以為康王諸侯耳，不足與方。臣之師曰：『黃金可成而河決可塞，不死之藥可得，仙人可致也。』然臣恐效文成，則方士皆掩口，惡敢言方哉！」上曰：「文成食馬肝死耳。子誠能脩其方，我何愛乎！」大曰：「臣師非有求人，人者求之。陛下必欲致之，則貴其使者，令為親屬，以客禮待之，乃可使通言於神人。」於是上使驗小方，鬬旗，旗自相觸擊。是時，上方憂河決而黃金不就，乃拜大為五利將軍，又拜為天士將軍，地士將軍，大通將軍。夏，四月，乙巳，封大為樂通侯，食邑二千戶，賜甲第，僮千人，乘輿斥車馬、帷帳、器物以充其家，又以衞長公主妻之，齎金十萬斤，天子親如五利之第，使者存問共給，相屬於道。自太主、將、相以下，皆置酒其家，獻遺之。天子又刻玉印曰「天道將軍」，使使衣羽衣，夜立白茅上；五利將軍亦衣羽衣，立白茅上，受印，以示不臣。大見數月，佩六印，貴震天下。於是海上燕、齊之間，莫不搤腕自言有禁方、能神仙矣。辛未，太尉王龔以老病罷。封尚書郭鎮為定潁侯。三月，丙子，庾太后以憂崩。王弘自以始不預定策，不受司空；表讓彌年，乃許之。乙酉，以弘為車騎大將軍、開府儀同三司。李茂貞畏朱全忠，自以官為尚書令，在全忠上，累表乞解去；詔復以茂貞為中書令。楊師厚旣得魏博之衆，又兼都招討使，宿衞勁兵多在麾下，諸鎮兵皆得調發，威勢甚重，心輕郢王友珪，遇事往往專行不顧。友珪患之，發詔召之，云「有北邊軍機，欲與卿面議。」師厚將行，其腹心皆諫曰：「往必不測。」師厚曰：「吾知其為人，雖往，如我何！」乃帥精兵萬人，渡河趣洛陽，友珪大懼。丁亥，至都門，留兵於外，與十餘人入見，友珪喜，甘言遜詞以悅之，賜與巨萬。癸巳，遣還。安西節度使高仙芝入朝，獻所擒突騎施可汗、吐蕃酋長、石國王、朅師王。加仙芝開府儀同三司。尋以仙芝為河西節度使，代安思順；思順諷羣胡割耳剺面請留己，制復留思順於河西。李崧、呂琦逃匿於伊闕民間。帝以始鎮河東，崧有力焉，德之；亦不責琦。乙丑，以琦為祕書監；丙寅，以崧為兵部侍郎、判戶部。晉王聞河冰合，曰：「用兵數歲，限一水不得渡，今冰自合，天贊我也。」亟如魏州。十二月，己巳，立貴人何氏為皇后。徵后兄潁川太守進為侍中。后本南陽屠家，以選入掖庭，生皇子辨，故立之。上官桀父子旣尊，盛德長公主，欲為丁外人求封侯，霍光不許。又為外人求光祿大夫，欲令得召見，又不許。長主大以是怨光，而桀、安數為外人求官爵弗能得，亦慚。又桀妻父所幸充國為太醫監，闌入殿中，下獄當死；冬月且盡，蓋主為充國入馬二十匹贖罪，乃得減死論。於是桀、安父子深怨光而重德蓋主。自先帝時，桀已為九卿，位在光右，及父子並為將軍，皇后親安女，光乃其外祖，而顧專制朝事，由是與光爭權。燕王旦自以帝兄不得立，常懷怨望。及御史大夫桑弘羊建造酒榷、鹽、鐵，為國興利，伐其功，欲為子弟得官，亦怨恨光。於是蓋主、桀、安、弘羊皆與旦通謀。蒲州刺史陸象先政尚寬簡，吏民有罪，多曉諭遣之。州錄事言於象先曰：「明公不施箠撻，何以示威！」象先曰：「人情不遠，此屬豈不解吾言邪？必欲箠撻以示威，當從汝始！」錄事慚而退。象先嘗謂人曰：「天下本無事，但庸人擾之耳。苟清其源，何憂不治！」十一月，辛亥，齊主立妃元氏為皇后，世子百年為太子。百年時纔五歲。山南東道節度使于頔、安黃節度使伊慎、知壽州事王宗與上官涗、韓弘進擊吳少誠，屢破之。十一月，壬子，于頔奏拔吳房、朗山。二月，甲戌，至東都，赦天下。夏，四月，山南東道節度使裴均恃有中人之助，於德音後進銀器千五百餘兩。翰林學士李絳、白居易等上言：「均欲以此嘗陛下，願卻之。」上遽命出銀器付度支。旣而有旨諭進奏院：「自今諸道進奉，無得申御史臺；有訪問者，輒以名聞。」白居易復以為言，上不聽。河南諸郡盡附李密，唯滎陽太守郇王慶、梁郡太守楊汪尚為隋守。密以書招慶，為陳厲害，且曰：「王之家世，本住山東，本姓郭氏，乃非楊族。芝焚蕙歎，事不同此。」初，慶祖父元孫早孤，隨母郭氏養於舅族。及武元帝從周文起兵關中，元孫在鄴，恐為高氏所誅，冒姓郭氏，故密云然。慶得書惶恐，卽以郡降密，復姓郭氏。孫策惡勳兵強，偽卑辭以事勳曰：「上繚宗民數欺鄙郡，欲擊之，路不便。上繚甚富實，願君伐之，請出兵以為外援。」且以珠寶、葛越賂勳。勳大喜，外內盡賀，劉曄獨否，勳問其故，對曰：「上繚雖小，城堅池深，攻難守易，不可旬日而舉也。兵疲於外而國內虛，策乘虛襲我，則後不能獨守。是將軍進屈於敵，退無所歸，若軍必出，禍今至矣。」勳不聽，遂伐上繚；至海昏，宗帥知之，皆空壁逃遷，勳了無所得。時策引兵西擊黃祖，行及石城，聞勳在海昏，策乃分遣從兄賁、輔將八千人屯彭澤，自與領江夏太守周瑜將二萬人襲皖城，克之，得術、勳妻子及部曲三萬餘人；表汝南李術為廬江太守，給兵三千人以守皖城，皆徙所得民東詣吳。勳還至彭澤，孫賁、孫輔邀擊，破之。勳走保流沂，求救於黃祖，祖遣其子射率船軍五千人助勳。策復就攻勳，大破之。勳北歸曹操，射亦遁走。匈奴入代、鴈門，殺略數百人。右軍將軍王道隆以蔡興宗強直，不欲使居上流，閏月，甲辰，以興宗為中書監；更以沈攸之為都督荊‧襄等八州諸軍事、荊州刺史。興宗辭中書監不拜。王道隆每詣興宗，躡履到前，不敢就席，良久去，竟不呼坐。丁巳，蜀以司徒兼門下侍郎、同平章事周庠同平章事，充永平節度使。丁丑，改蓬萊宮為含元宮。壬辰，以高州刺史黃法23c0b為南徐州刺史，臨川太守周敷為南豫州刺史。安祿山引兵向滎陽，太守崔無詖拒之；士卒乘城者，聞鼓角聲，自墜如雨。癸巳，祿山陷滎陽，殺無詖，以其將武令珣守之。祿山聲勢益張，以其將田承嗣、安忠志、張孝忠為前鋒。封常清所募兵皆白徒，未更訓練，屯武牢以拒賊；賊以鐵騎蹂之，官軍大敗。常清收餘衆，戰於葵園，又敗；戰上東門內，又敗。丁酉，祿山陷東京，賊鼓譟自四門入，縱兵殺掠。常清戰於都亭驛，又敗；退守宣仁門，又敗；乃自苑西壞牆西走。丙午，以閩主昶為閩國王，以左散騎常侍盧損為冊禮使，賜昶赭袍。戊申，以威武節度使王繼恭為臨海郡王。閩主聞之，遣進奏官林恩白執政，以旣襲帝號，辭冊命及使者。閩諫議大夫黃諷以閩主淫暴，與妻子辭訣入諫，閩主欲杖之，諷曰：「臣若迷國不忠，死亦無怨；直諫被杖，臣不受也。」閩主怒，黜為民。湘州刺史王蘊遭母喪罷歸，至巴陵，與沈攸之深相結。時攸之未舉兵，蘊過郢州，欲因蕭賾出弔作難，據郢城。賾知之，不出。還，至東府，又欲因蕭道成出弔作難，道成又不出。蘊乃與袁粲、劉秉密謀誅道成，將帥黃回、任候伯、孫曇瓘、王宜興、卜伯興等皆與通謀。伯興，天與之子也。三月，丙戌，魏皇子詡生。詡母胡充華，臨涇人，父國珍襲武始伯。充華初選入掖庭，同列以故事祝之：「願生諸王、公主，勿生太子。」充華曰：「妾之志異於諸人，柰何畏一身之死而使國家無嗣乎！」及有娠，同列勸去之，充華不可，私自誓曰：「若幸而生男，次第當長，男生身死，所不憾也！」旣而生詡。党項寇疊州。李儼猶未納秦師，王猛白服乘輿，從者數十人，請與儼相見。儼開門延之，未及為備，將士繼入，遂執儼。以立忠將軍彭越為平西將軍、涼州刺史，鎮枹罕。達靼本靺羯之別部也，居于陰山。後數月，赫連鐸陰賂達靼，使取李國昌父子，李克用知之。時與其豪帥遊獵，置馬鞭、木葉或懸針，射之無不中，豪帥心服。又置酒與飲，酒酣，克用言曰：「吾得罪天子，願效忠而不得。今聞黃巢北來，必為中原患，一旦天子若赦吾罪，得與公輩南向共立大功，不亦快乎！人生幾何，誰能老死沙磧邪！」達靼知無留意，乃止。鑠與鄱陽王鏘齊名；鏘好文章，鑠好名理，時人稱為鄱、桂。鏘死，鑠不自安，至東府見宣城王，還，謂左右曰：「向錄公見接慇勤，流連不能已，而面有慙色，此必欲殺我。」是夕，遇害。棗強城小而堅，趙人聚精兵數千人守之，師厚急攻之，數日不下，城壞復脩，死傷者以萬數。城中矢石將竭，謀出降，有一卒奮曰：「賊自柏鄉喪敗已來，視我鎮人裂眥，今往歸之，如自投虎狼之口耳。因窮如此，何用身為！我請獨往試之。」夜，縋城出，詣梁軍詐降，李周彝召問城中之備，對曰：「非半月未易下也。」因謀曰：「某旣歸命，願得一劍，效死先登，取守城將首。」周彝不許，使荷擔從軍。卒得間舉擔擊周彝首，踣地，左右救至，得免。帝聞之，愈怒，命師厚晝夜急攻，丙戌，拔之，無問老幼盡殺之，流血盈城。癸丑，守中書令崔知溫薨。春，正月，吉邈等率其黨千餘人，夜攻王必，燒其門，射必中肩，帳下督扶必奔南城。會天明，邈等衆潰，必與潁川典農中郎將嚴匡共討斬之。李玄道嘗事李密為記室，密敗，官屬為王世充所虜，懼死，皆達曙不寐。獨玄道起居自若，曰：「死生有命，非憂可免！」衆服其識量。吐蕃將論欽陵寇柘、松、翼等州。詔左驍衞郎將李孝逸、右衞郎將衞蒲山發秦、渭等州兵分道禦之。衢州刺史陳岌請降于楊行密，錢鏐使顧全武討之。冬，十月，甲子，上幸驪山溫泉；辛巳，還宮。冬，十月，丁卯，上畋于陸渾；戊申，又畋于非山；癸酉，還宮。王仙芝攻郢、復二州，陷之。二月，趙季良與諸將議遣昭武都監太原高彥儔將兵攻取壁州，以絕山南兵轉入山後諸州者；孟知祥謀於僚佐，李昊曰：「朝廷遣蘇愿等西歸，未嘗報謝，今遣兵侵軼，公若不顧墳墓、甥妷，則不若傳檄舉兵直取梁、洋，安用壁州乎！」知祥乃止。季良由是惡昊。龜茲王布失畢旣敗，走保都城，阿史那社爾進軍逼之，布失畢輕騎西走。社爾拔其城，使安西都護郭孝恪守之。沙州刺史蘇海政、尚輦奉御薛萬備帥精騎追布失畢，行六百里，布失畢窘急，保撥換城，社爾進軍攻之四旬，閏月，丁丑，拔之，擒布失畢及羯獵顛。那利脫身走，潛引西突厥之衆幷其國兵萬餘人，襲擊孝恪。孝恪營於城外，龜茲人或告之，孝恪不以為意。那利奄至，孝恪帥所部千餘人將入城，那利之衆已登城矣。城中降胡與之相應，共擊孝恪，矢刃如雨，孝恪不能敵，將復出，死於西門。城中大擾，倉部郎中崔義超召募得二百人，衞軍資財物，與龜茲戰於城中，曹繼叔、韓威亦營於城外，自城西北隅擊之。那利經宿乃退，斬首三千餘級，城中始定。後旬餘日，那利復引山北龜茲萬餘人趣都城，繼叔逆擊，大破之，斬首八千級。那利單騎走，龜茲人執之，以詣軍門。己丑，開府儀同三司廣平文貞公宋璟薨。己亥，命大理少卿楊濟脩好於吐蕃。秋，廬江盜賊攻尋陽，又攻盱台。滕撫遣司馬王章擊破之。十一月，己未，立小廟以祭太祖之母，每祭太廟畢，以一太牢祭之。夏州長史于謹言於泰曰：「明公據關中險固之地，將士驍勇，土地膏腴。今天子在洛，迫於羣兇，若陳明公之懇誠，算時事之利害，請都關右，挾天子以令諸侯，奉王命以討叛亂，此桓、文之業，千載一時也！」泰善之。天雄節度使兼中書令鄴王楊師厚卒。師厚晚年矜功恃衆，擅割財賦，選軍中驍勇，置銀槍效節都數千人，給賜優厚，欲以復故時牙兵之盛。帝雖外加尊禮，內實忌之，及卒，私於宮中受賀。租庸使趙巖、判官邵贊言於帝曰：「魏博為唐腹心之蠹，二百餘年不能除去者，以其地廣兵強之故也。羅紹威、楊師厚據之，朝廷皆不能制。陛下不乘此時為之計，所謂：『彈疽不嚴，必將復聚，』安知來者不為師厚乎！宜分六州為兩鎮以弱其權。」帝以為然，以平盧節度使賀德倫為天雄節度使；置昭德軍於相州，割澶、衞二州隸焉，以宣徽使張筠為昭德節度使，仍分魏州將士府庫之半於相州。筠，海州人也。二人旣赴鎮，朝廷恐魏人不服，遣開封尹劉鄩將兵六萬自白馬濟河，以討鎮、定為名，實張形勢以脅之。春，正月，王弘上表乞解州、錄，以授彭城王義康，帝優詔不許。癸丑，以義康為侍中、都督揚‧南徐‧兗三州諸軍事、司徒、錄尚書事、領南徐州刺史。弘與義康二府並置佐領兵，共輔朝政。弘旣多疾，且欲委遠大權，每事推讓義康；由是義康專總內外之務。馬騰私有求於李傕，不獲而怒，欲舉兵相攻；帝遣使者和解之，不從。韓遂率衆來和騰、傕，卽而復與騰合。諫議大夫种卲、侍中馬宇、左中郎將劉範謀使騰襲長安，己為內應，以誅傕等。壬申，騰、遂勒兵屯長平觀。卲等謀泄，出奔槐里。傕使樊稠、郭汜及兄子利擊之，騰、遂敗走，還涼州。又攻槐里，卲等皆死。庚申，詔赦騰等。夏，四月。以騰為安狄將軍，遂為安降將軍。是時帝在魯，聞弇為步所攻，自往救之。未至，陳俊謂弇曰：「劇虜兵盛，可且閉營休士，以須上來。」弇曰：「乘輿且到，臣子當擊牛、釃酒以待百官，反欲以賊虜遺君父邪！」乃出兵大戰。自旦及昏，復大破之；殺傷無數，溝塹皆滿。弇知步困將退，豫置左右翼為伏以待之。人定時，步果引去，伏兵起縱擊，追至鉅昩水上，八九十里，僵尸相屬，收得輜重二千餘兩。步還劇，兄弟各分兵散去。南陽劉廙嘗著先刑後禮論，同郡謝景稱之於遜，遜呵之曰：「禮之長於刑久矣；廙以細辯而詭先聖之敎，君今侍東宮，宜遵仁義以彰德音，若彼之談，不須講也！」是歲，詔徵處士太原周黨、會稽嚴光等至京師。黨入見，伏而不謁，自陳願守所志。博士范升奏曰：「伏見太原周黨、東海王良、山陽王成等，蒙受厚恩，使者三聘，乃肯就車；及陛見帝廷，黨不以禮屈，伏而不謁，偃蹇驕悍，同時俱逝。黨等文不能演義，武不能死君，釣采華名，庶幾三公之位。臣願與坐雲臺之下，考試圖國之道。不如臣言，伏虛妄之罪；而敢私竊虛名，誇上求高，皆大不敬！」書奏，詔曰：「自古明王、聖主，必有不賓之士，伯夷、叔齊不食周粟，太原周黨不受朕祿，亦各有志焉。其賜帛四十匹，罷之。」六月，戊子，益州刺史建城襄公周撫卒。撫在益州三十餘年，甚有威惠。詔以其子犍為太守楚代之。公孫度威行海外，中國人士避亂者多歸之，北海管寧、邴原、王烈皆往依焉。寧少時與華歆為友，嘗與歆共鋤菜，見地有金，寧揮鋤不顧，與瓦石無異，歆捉而擲之，人以是知其優劣。邴原遠行遊學，八九年而歸，師友以原不飲酒，會米肉送之；原曰：「本能飲酒，但以荒思廢業，故斷之耳。今當遠別，可一飲燕。」於是共坐飲酒，終日不醉。寧、原俱以操尚稱，度虛館以候之。寧旣見度，乃廬於山谷，時避難者多居郡南，而寧獨居北，示無還志，後漸來從之，旬月而成邑。寧每見度，語唯經典，不及世事；還山，專講詩、書，習俎豆，非學者無見也。由是度安其賢，民化其德。邴原性剛直，清議以格物，度以下心不安之。寧謂原曰：「潛龍以不見成德。言非其時，皆招禍之道也。」密遣原逃歸，度聞之，亦不復追也。王烈器業過人，少時名聞在原、寧之右。善於敎誘，鄉里有盜牛者，主得之，盜請罪，曰：「刑戮是甘，乞不使王彥方知也！」烈聞而使人謝之，遺布一端。或問其故，烈曰：「盜懼吾聞其過，是有恥惡之心，旣知恥惡，則善心將生，故與布以勸為善也。」後有老父遺劍於路，行道一人見而守之。至暮，老父還，尋得劍，怪之，以事告烈，烈使推求，乃先盜牛者也。諸有爭訟曲直將質之於烈，或至塗而反，或望廬而還，皆相推以直，不敢使烈聞之。度欲以為長史，烈辭之，為商賈以自穢，乃免。己亥，上至岐山。或言賊前鋒且至，上遽過，宿扶風郡。士卒潛懷去就，往往流言不遜，陳玄禮不能制，上患之。會成都貢春綵十餘萬匹，至扶風，上命悉陳之於庭，召將士入，臨軒諭之曰：「朕比來衰耄，託任失人，致逆胡亂常，須遠避其鋒。知卿等皆蒼猝從朕，不得別父母妻子，苃涉至此，勞苦至矣，朕甚愧之。蜀路阻長，郡縣褊小，人馬衆多，或不能供，今聽卿等各還家；朕獨與子、孫、中官前行入蜀，亦足自達。今日與卿等訣別，可共分此綵以備資糧。若歸，見父母及長安父老，為朕致意，各好自愛也！」因泣下霑襟。衆皆哭，曰：「臣等死生從陛下，不敢有貳！」上良久曰：「去留聽卿。」自是流言始息。壬寅，命李勣、許敬宗、辛茂將與任雅相、盧承慶更共覆按無忌事。許敬宗又遣中書舍人袁公瑜等詣黔州，再鞫無忌反狀，至則逼無忌令自縊。詔柳奭、韓瑗所至斬決。使者殺柳奭于象州。韓瑗已死，發驗而還。籍沒三家，近親皆流嶺南為奴婢。常州刺史長孫祥坐與無忌通書，處絞。長孫恩流檀州。六月，戊申，兵部侍郎、同平章事魏扶薨。以戶部尚書、判度支崔龜從同平章事。辛卯，文宗始大斂。武宗卽位。甲午，追尊上母韋妃為皇太后。癸巳，錄定策功，封竇武為聞喜侯，武子機為渭陽侯，兄子紹為鄠侯，靖為西鄉侯，中常侍曹節為長安鄉侯，侯者凡十一人。建平侯杜業上書詆曲陽侯根、高陽侯薛宣、安昌侯張禹而薦朱博。帝少而聞知王氏驕盛，心不能善，以初立，故且優之。後月餘，司隸校尉解光奏：「曲陽侯，先帝山陵未成，公聘取掖庭女樂五官殷嚴、王飛君等置酒歌舞，及根兄子成都侯況，亦聘取故掖庭貴人以為妻，皆無人臣禮，大不敬，不道！」於是天子曰：「先帝遇根、況父子，至厚也，今乃背恩忘義！」以根嘗建社稷之策，遣歸國；免況為庶人，歸故郡。根及況父商所薦舉為官者皆罷。魏以安豐王延明為東道行臺，臨淮王彧為都督，以擊彭城。高駢圍交趾十餘日，蠻困蹙甚，城且下，會得王晏權牒，已與李維周將大軍發海門。駢卽以軍事授韋仲宰，與麾下百餘人北歸。先是，仲宰遣小使王惠贊，駢遣小校曾袞入告交趾之捷。至海中，望見旌旗東來，問遊船，云新經略使與監軍也。二人謀曰：「維周必奪表留我。」乃匿於島間，維周過，卽馳詣京師。上得奏，大喜，卽加駢檢校工部尚書，復鎮安南。駢至海門而還。壬戌，詔曰：「今率土大同，含生遂性；太平之法，方可流行。凡我臣民，澡身浴德，家家自脩，人人克念。兵可立威，不可不戢，刑可助化，不可專行。禁衞九重之餘，鎮守四方之外，戎旅軍器，皆宜停罷。世路旣夷，羣方無事，武力之子，俱可學經；民間甲仗，悉皆除毀。頒告天下，咸悉此意。」己未，高開道將張金樹殺開道來降。開道見天下皆定，欲降，自以數反覆不敢；且恃突厥之衆，遂無降意。其將卒皆山東人，思鄉里，咸有離心。開道選勇敢士數百，謂之假子，常直閤內，使金樹領之。故劉黑闥將張君立亡在開道所，與金樹密謀取開道。金樹遣其黨數人入閤內，與假子遊戲，向夕，潛斷其弓弦，藏刀槊於牀下，合瞑，抱之趨出，金樹帥其黨大譟，攻開道閤，假子將禦之，弓弦皆絕，刀槊已失，爭出降；君立亦舉火於外與相應，內外惶擾。開道知不免，乃擐甲持兵坐堂上，與妻妾奏樂酣飲，衆憚其勇，不敢逼。天且明，開道縊妻妾及諸子，乃自殺。金樹陳兵，悉收假子斬之，并殺君立，死者五百餘人。遣使來降，詔以其地置媯州。壬戌，以金樹為北燕州都督。帝因朝會，召見諸儒，使中大夫魯丕與侍中賈逵、尚書令黃香等相難數事，帝善丕說，罷朝，特賜衣冠。丕因上疏曰：「臣聞說經者，傳先師之言，非從己出，不得相讓；相讓則道不明，若規矩權衡之不可枉也。難者必明其據，說者務立其義，浮華無用之言，不陳於前，故精思不勞而道術愈章。法異者各令自說師法，博觀其義，無令芻蕘以言得罪，幽遠獨有遺失也。」丹陽尹蕭摹之上言：「佛化被于中國，已歷四代，形像塔寺，所在千數。自頃以來，情敬浮末，不以精誠為至，更為奢競為重，材竹銅綵，糜損無極；無關神祇，有累人事，不為之防，流遁未息。請自今欲鑄銅像及造塔寺者，皆當列言，須報乃得為之。」詔從之。摹之，思話從叔也。丁丑，賊至城下，衆六七千人，鼓譟動地，民居在城外者，賊皆慰撫，無所侵擾，由是人爭歸之，不移時，克羅城。彥曾退保子城，民助賊攻之，推草車塞門而焚之，城陷。賊囚彥曾於大彭館，執尹戡、杜璋、徐行儉，刳而剉之，盡滅其族。勛坐聽事，盛陳兵衞，文武將吏伏謁，莫敢仰視。卽日，城中願附從者萬餘人。秋，七月，以驃騎長史王忱為荊州刺史、都督荊‧益‧寧三州諸軍。忱，國寶之弟也。燕故太史黃泓歎曰：「燕必中興，其在吳王乎！恨吾老，不及見耳！」汲郡趙秋曰：「天道在燕，不及十五年，秦必復為燕有。」臣光曰：夫信者，人君之大寶也。國保於民，民保於信；非信無以使民，非民無以守國。是故古之王者不欺四海，霸者不欺四鄰，善為國者不欺其民，善為家者不欺其親。不善者反之，欺其鄰國，欺其百姓，甚者欺其兄弟，欺其父子。上不信下，下不信上，上下離心，以至於敗。所利不能藥其所傷，所獲不能補其所亡，豈不哀哉！昔齊桓公不背曹沫之盟，晉文公不貪伐原之利，魏文侯不棄虞人之期，秦孝公不廢徙木之賞。此四君者道非粹白，而商君尤稱刻薄，又處戰攻之世，天下趨於詐力，猶且不敢忘信以畜其民，況為四海治平之政者哉！劉裕軍雷池，盧循揚聲不攻雷池，當乘流徑下。裕知其欲戰，十二月，己卯，進軍大雷。庚辰，盧循、徐道覆帥衆數萬塞江而下，前後莫見舳艫之際。裕悉出輕艦，帥衆軍齊力擊之；又分步騎屯於西岸，先備火具。裕以勁弩射循軍，因風水之勢以蹙之。循艦悉泊西岸，岸上軍投火焚之，烟炎漲天；循兵大敗，走還尋陽；將趣豫章。乃悉力柵斷左里。丙申，裕軍至左里，不得進。裕麾兵將戰，所執麾竿折，幡沈于水，衆並怪懼。裕笑曰：「往年覆舟之戰，幡竿亦折，今者復然，賊必破矣。」卽攻柵而進。循兵雖殊死戰，弗能禁。循單舸走，所殺及投水死者凡萬餘人。納其降附，宥其逼略，遣劉藩、孟懷玉輕軍追之。循收散卒，尚有數千人，徑還番禺；道覆走保始興。裕版建威將軍褚裕之行廣州刺史。裕之，裒之曾孫也。裕還建康。劉毅惡劉穆之，每從容與裕言穆之權太重，裕益親任之。丙子，進雍州刺史廣宗公爾朱天光爵為王。長廣王亦以天光為隴西王。益州蠻夷愁擾，盡反，復殺益州大尹程降。莽遣平蠻將軍馮茂發巴、蜀、犍為吏士，賦斂取足於民，以擊之。閏月，丙辰，彰義節度使吳少陽薨。少陽在蔡州，陰聚亡命，牧養馬騾，時抄掠壽州茶山以實其軍，其子攝蔡州刺史元濟，匿喪，以病聞，自領軍務。太后以頊有幹略，故委以腹心。頊與武懿宗爭趙州之功於太后前。頊魁岸辯口，懿宗短小傴僂，頊視懿宗，聲氣陵厲。太后由是不悅，曰：「頊在朕前，猶卑我諸武，況異時詎可倚邪！」他日，頊奏事，方援古引今，太后怒曰：「卿所言，朕飫聞之，無多言！太宗有馬名師子驄，肥逸無能調馭者。朕為宮女侍側，言於太宗曰：『妾能制之，然須三物，一鐵鞭，二鐵檛，三匕首。鐵鞭擊之不服，則以檛撾其首，又不服，則以匕首斷其喉。』太宗壯朕之志。今日卿豈足汚朕匕首邪！」頊惶懼流汗，拜伏求生，乃止。諸武怨其附太子，共發其弟冒官事，由是坐貶。秋，七月，馮駿拔江州，獲田戎。趙肅侯薨，子武靈王立；置博聞師三人，左、右司過三人，先問先君貴臣肥義，加其秩。甲申，扶州刺史蔣善合擊吐谷渾於松州赤磨鎮，破之。丙辰，燕王儁如中山。癸亥，上耕藉田；大赦。常山憲王舜薨，子勃嗣，坐憲王病不侍疾及居喪無禮廢，徙房陵。後月餘，天子更封憲王子平為真定王，以常山為郡，於是五嶽皆在天子之邦矣。初，馮延己以取中原之策說唐主，由是有寵。延己嘗笑烈祖戢兵為齷齪，曰：「安陸所喪纔數千兵，為之輟食咨嗟者旬日，此田舍翁識量耳，安足與成大事！豈如今上暴師數萬於外，而擊毬宴樂無異平日，真英主也！」延己與其黨談論，常以天下為己任，更相唱和。翰林學士常夢錫屢言延己等浮誕，不可信，唐主不聽。夢錫曰：「奸言似忠，陛下不悟，國必亡矣！」及臣服於周，延己之黨相與言，有謂周為大朝者，夢錫大笑曰：「諸公常欲致君堯、舜，何意今日自為小朝邪！」衆默然。辛巳，以成德節度副使王士真為節度使。知誥欲進用齊丘而徐溫惡之，以為殿直、軍判官。知誥每夜引齊丘於水亭屏語，常至夜分，或居高堂，悉去屏障，獨置大爐，相向坐，不言，以鐵筯畫灰為字，隨以匙滅去之，故其所謀，人莫得而知也。臣光曰：聖人以道德為麗，仁義為樂；故雖茅茨土階，惡衣菲食，不恥其陋，惟恐奉養之過以勞民費財。明皇恃其承平，不思後患，殫耳目之玩，窮聲技之巧，自謂帝王富貴皆不我如，欲使前莫能及，後無以踰，非徒娛己，亦以誇人。豈知大盜在旁，已有窺窬之心，卒致鑾輿播越，生民塗炭。乃知人君崇華靡以示人，適足為大盜之招也。陳留仇香，至行純嘿，鄉黨無知者。年四十，為蒲亭長。民有陳元，獨與母居，母詣香告元不孝，香驚曰：「吾近日過元舍，廬落整頓，耕耘以時，此非惡人，當是敎化未至耳。母守寡養孤，苦身投老，柰何以一旦之忿，棄歷年之勤乎！且母養人遺孤，不能成濟，若死者有知，百歲之後，當何以見亡者！」母涕泣而起。香乃親到元家，為陳人倫孝行，譬以禍福之言，元感悟，卒為孝子。考城令河內王奐署香主簿，謂之曰：「聞在蒲亭，陳元不罰而化之，得無少鷹鸇之志邪？」香曰：「以為鷹鸇不若鸞鳳，故不為也。」奐曰：「枳棘之林非鸞鳳所集，百里非大賢之路。」乃以一月奉資香，使入太學。郭泰、符融齎刺謁之，因留宿；明旦，泰起，下牀拜之曰：「君，泰之師，非泰之友也。」香學畢歸鄉里，雖在宴居，必正衣服，妻子事之若嚴君；妻子有過，免冠自責，妻子庭謝思過，香冠，妻子乃敢升堂，終不見其喜怒聲色之異。不應徵辟，卒於家。壬戌，吐谷渾遣使請和。二月，甲午，葬昭聖恭惠孝皇帝于簡陵，廟號懿宗。夫萬物之有形者，雖生於無，然生以有為已分，則無是有之所遺者也。故養旣化之有，非無用之所能全也；治旣有之衆，非無為之所能脩也。心非事也，而制事必由於心，然不可謂心為無也；匠非器也，而制器必須於匠，然不可謂匠非有也。是以欲收重淵之鱗，非偃息之所能獲也；隕高墉之禽，非靜拱之所能捷也。由此而觀，濟有者皆有也，虛無奚益於已有之羣生哉！」然習俗已成，頠論亦不能救也。李靖之擊吐谷渾也，厚賂党項，使為鄉導。党項酋長拓跋赤辭來，謂諸將曰：「隋人無信，喜暴掠我。今諸軍苟無異心，我請供其資糧；如或不然，我將據險以塞諸軍之道。」諸將與之盟而遣之。赤水道行軍總管李道彥行至闊水，見赤辭無備，襲之，獲牛羊數千頭。於是羣羌怨怒，屯野狐峽，道彥不得進；赤辭擊之，道彥大敗，死者數萬，退保松州。左驍衞將軍樊興逗遛失軍期，士卒失亡多。乙卯，道彥、興皆坐減死徙邊。蠻酋樊五能攻破淅陽郡以應魏，東魏西荊州刺史辛纂欲討之，行臺郎中李廣諫曰：「淅陽四面無民，唯一城之地，山路深險，表裏羣蠻。今少遣兵，則不能制賊；多遣，則根本虛弱。脫不如意，大挫威名，人情一去，州城難保。」纂曰：「豈可縱賊不討！」廣曰：「今所憂在心腹，何暇治疥癬！聞臺軍不久應至，公但約勒屬城，使完壘撫民以待之。雖失淅陽，不足惜也。」纂不從，遣兵攻之，兵敗，諸將因亡不返。鄧艾遣天水太守王頎直攻姜維營，隴西太守牽弘邀其前，金城太守楊欣趣甘松。維聞鍾會諸軍已入漢中，引兵還，欣等追躡於強川口，大戰，維敗走。聞諸葛緒已塞道屯橋頭，乃從孔函谷入北道，欲出緒後；緒聞之，卻還三十里。維入北道三十餘里，聞緒軍卻，尋還，從橋頭過，緒趣截維，較一日不及。維遂還至陰平，合集士衆，欲赴關城；聞其已破，退趣白水，遇廖化、張翼、董厥等，合兵守劍閣以拒會。楊行密遣其將馬敬言將兵五千，乘虛襲據潤州。李友將兵二萬屯青城，將攻常州。安仁義、劉威、田頵敗劉鋒於武進，敬言、仁義、威屯潤州。友，合肥人；威，慎縣人也。己卯，成禮，假皇后仗，分禁兵以盛其儀衞，命安國相王障車。庚辰，赦天下。以延秀為太常卿，兼右衞將軍。辛巳，宴羣臣于兩儀殿，命公主出拜公卿，公卿皆伏地稽首。冬，十月，乙未，太子右中護、同東西臺三品趙仁本為左肅機，罷政事。戊寅，命侍衞馬步軍都虞候、泰寧節度使李守貞將步騎二萬討楊光遠於青州，又遣神武統軍洛陽潘環及張彥澤等將兵屯澶州，以備契丹。赫連鐸、李可舉與李克用戰，不利。庚寅，東魏主至鄴，居北城相州之廨，改相州刺史為司州牧，魏郡太守為魏尹。是時，六坊之衆從孝武帝西行者不及萬人，餘皆北徙，並給常廩，春秋賜帛以供衣服，乃於常調之外，隨豐稔之處，折絹糴粟以供國用。王崩，子赧王延立。是歲，徙信都王興為中山王。改默啜為斬啜。涼州都督長樂王幼良，性粗暴，左右百餘人，皆無賴子弟，侵暴百姓；又與羌、胡互市。或告幼良有異志，上遣中書令宇文士及馳驛代之，并按其事。左右懼，謀劫幼良入北虜，又欲殺士及據有河西。復有告其謀者，夏，四月，癸巳，賜幼良死。尚書左丞韋悰句司農木橦價貴於民間，奏其隱沒。上召大理卿孫伏伽書司農罪。伏伽曰：「司農無罪。」上怪，問其故，對曰：「只為官橦貴，所以私橦賤。向使官橦賤，私橦無由賤矣。但見司農識大體，不知其過也。」上悟，屢稱其善；顧謂韋悰曰：「卿識用不逮伏伽遠矣。」五月，甲子，以給事中楊損為陝虢觀察使。損至官，誅首亂者。損，嗣復之子也。乞伏智達等擊破乞伏公府於大夏。公府奔疊蘭城，就其弟阿柴；智達等攻拔之，斬阿柴父子五人。公府奔嵻37cd南山，追獲之，幷其四子，轘之於譚郊。祕宜與莫侯悌眷帥其衆三萬餘戶降于乞伏國仁，國仁拜宜東秦州刺史，悌眷梁州刺史。丞相泰求自貶，魏主不許。是役也，魏諸將皆無功，唯耿令貴與太子武衞率王胡仁、都督王文達力戰功多。泰欲以雍、岐、北雍三州授之，以州有優劣，使探籌取之。仍賜胡仁名勇，令貴名豪，文達名傑，用彰其功。於是廣募關、隴豪右以增軍旅。詔起袁粲，以衞軍將軍攝職，粲固辭。是歲，河西王蒙遜奉表稱藩，拜涼州刺史。涼州刺史耿鄙率六郡兵討遂。鄙任治中程球，球通姦利，士民怨之。漢陽太守傅燮謂鄙曰：「使君統政日淺，民未知敎。賊聞大軍將至，必萬人一心，邊兵多勇，其鋒難當；而新合之衆，上下未和，萬一內變，雖悔無及。不若息軍養德，明賞必罰，賊得寬挺，必謂我怯，羣惡爭勢，其離可必。然後率已敎之民，討成離之賊，其功可坐而待也！」鄙不從。夏，四月，鄙行至狄道，州別駕反應賊，先殺程球，次害鄙，賊遂進圍漢陽。城中兵少糧盡，燮猶固守。己酉，以李晟為司徒、中書令，駱元光、尚可孤各遷官有差，以檢校御史中丞田希鑒為涇原節度使。三月，立太子母竇氏為皇后。皇后，清河觀津人。有弟廣國，字少君，幼為人所略賣，傳十餘家，聞竇后立，乃上書自陳。召見，驗問，得實，乃厚賜田宅、金錢，與兄長君家於長安。絳侯、灌將軍等曰：「吾屬不死，命乃且縣此兩人。兩人所出微，不可不為擇師傅、賓客；又復效呂氏，大事也！」於是乃選士之有節行者與居。竇長君、少君由此為退讓君子，不敢以尊貴驕人。郭子儀以回紇兵精，勸上益徵其兵以擊賊。懷仁可汗遣其子葉護及將軍帝德等將精兵四千餘人來至鳳翔；上引見葉護，宴勞賜賚，惟其所欲。丁亥，元帥廣平王俶將朔方等軍及回紇、西域之衆十五萬，號二十萬，發鳳翔。俶見葉護，約為兄弟，葉護大喜，謂俶為兄。回紇至扶風，郭子儀留宴三日。葉護曰：「國家有急，遠來相助，何以食為！」宴畢，卽行。日給其軍羊二百口，牛二十頭，米四十斛。丙寅，衞將軍東亭獻侯王珣卒。夏，四月，劉道規以疾求歸，許之。道規在荊州累年，秋毫無犯。及歸，府庫帷幕，儼然若舊。隨身甲士二人遷席於舟中，道規刑之於市。甲午，立穆氏為右皇后，以胡氏為左皇后。陳忠薦汝南周燮、南陽馮良學行深純，隱居不仕，名重於世；帝以玄纁羔幣聘之；燮宗族更勸之曰：「夫脩德立行，所以為國，君獨何為守東岡之陂乎？」燮曰：「夫脩道者度其時而動，動而不時，焉得亨乎！」與良皆自載至近縣，稱病而還。魏自敬宗被囚，宮室空近百日。爾朱世隆鎮洛陽，商旅流通，盜賊不作。世隆兄弟密議，以長廣王疏遠，又無人望，欲更立近親。儀同三司廣陵王恭，羽之子也，好學有志度，正光中領給事黃門侍郎，以元叉擅權，託瘖病居龍華佛寺，無所交通。永安末，有白敬宗言王陽瘖，將有異志。恭懼，逃於上洛山，洛州刺史執送之，繫治久之，以無狀獲免。關西大行臺郎中薛孝通說爾朱天光曰：「廣陵王，高祖猶子，夙有令望，沈晦不言，多歷年所。若奉以為主，必天人允叶。」天光與世隆等謀之，疑其實瘖，使爾朱彥伯潛往敦諭，且脅之，恭乃曰：「天何言哉！」世隆等大喜。孝通，聰之子也。秋，七月，張永等至碻磝，引兵圍之。東魏以封延之為青州刺史，代侯淵。淵旣失州任而懼，行及廣川，遂反，夜，襲青州南郭，劫掠郡縣。夏，四月，丞相歡使濟州刺史蔡儁討之。淵部下多叛，淵欲南奔，於道為賣漿者所斬，送首於鄴。又，漢置常平倉以救匱乏。去歲京師不稔，移民就豐，旣廢營生，困而後達，又於國體，實有虛損。曷若豫儲倉粟，安而給之，豈不愈於驅督老弱餬口千里之外哉！宜析州郡常調九分之二，京師度支歲用之餘，各立官司，年豐糴粟積之於倉，儉則加私之二糶之於人。如此，民必力田以取官絹，積財以取官粟。年登則常積，歲凶則直給。數年之中，榖積而人足，雖災不為害矣。上又以中書所撰赦文示贄，贄上言，以為：「動人以言，所感已淺，言又不切，人誰肯懷！今茲德音，悔過之意不得不深，引咎之辭不得不盡，洗刷疵垢，宣暢鬱堙，使人人各得所欲，則何有不從者乎！應須改革事條，謹具別狀同進。捨此之外，尚有所虞。竊以知過非難，改過為難；言善非難，行善為難。假使赦文至精，止於知過言善，猶願聖慮更思所難。」上然之。十一月，壬申，上以岐山令王仁琛，藩邸故吏，墨敕令與五品官。宋璟奏：「故舊恩私，則有大例，除官資歷，非無公道。仁琛曏緣舊恩，已獲優改，今若再蒙超獎，遂於諸人不類；又是后族，須杜輿言。乞下吏部檢勘，苟無負犯，於格應留，請依資稍優注擬。」從之。二月，辛酉，廢右御史臺。初，敦辟吳興沈充為參軍，充薦同郡錢鳳於敦，敦以為鎧曹參軍。二人皆巧諂凶狡，知敦有異志，陰贊成之，為之畫策。敦寵信之，勢傾內外。敦上疏為導訟屈，辭語怨望。導封以還敦，敦復遣奏之。左將軍譙王氶，忠厚有志行，帝親信之。夜，召氶，以敦疏示之，曰：「王敦以頃年之功，位任足矣；而所求不已，言至於此，將若之何？」氶曰：「陛下不早裁之，以至今日，敦必為患。」左莫邪都虞候申及，本徐州健將，入見駢，說之曰：「師鐸逆黨不多，請令公及此選元從三十人，夜自敎場門出，比師鐸覺之，追不及矣。然後發諸鎮兵，還取府城，此轉禍為福也。若一二日事定，浸恐艱難，及亦不得在左右矣。」言之，且泣，駢猶豫不聽。及恐語泄，遂竄匿，會張雄至東塘，及往歸之。秋，七月，癸酉，以吏部尚書高士廉為右僕射。乙丑，牂柯酋長謝能羽及充州蠻入貢，詔以牂柯為牂州；党項酋長細封步賴來降，以其地為軌州；各以其酋長為刺史。党項地亙三千里，姓別為部，不相統壹，細封氏、費聽氏、往利氏、頗超氏、野辭氏、旁當氏、米擒氏、拓跋氏，皆大姓也。步賴旣為唐所禮，餘部相繼來降，以其地為崌、奉、巖、遠四州。九月，以太常卿牛弘為吏部尚書。弘選舉先德行而後文才，務在審慎，雖致停緩，其所進用，並多稱職。吏部侍郎高孝基鑒賞機晤，清慎絕倫，然爽俊有餘，迹似輕薄，時宰多以此疑之；唯弘深識其真，推心任委。隋之選舉得人，於斯為最，時論彌服弘識度之遠。東胡聞冒頓立，乃使使謂冒頓：「欲得頭曼時千里馬。」冒頓問羣臣，羣臣皆曰：「此匈奴寶馬也，勿與！」冒頓曰：「柰何與人鄰國而愛一馬乎！」遂與之。居頃之，東胡又使使謂冒頓：「欲得單于一閼氏。」冒頓復問左右，左右皆怒曰：「東胡無道，乃求閼氏！請擊之！」冒頓曰：「柰何與人鄰國愛一女子乎！」遂取所愛閼氏予東胡。東胡王愈益驕。東胡與匈奴中間，有棄地莫居，千餘里，各居其邊，為甌脫。東胡使使謂冒頓：「此棄地，欲有之。」冒頓問羣臣，羣臣或曰：「此棄地，予之亦可，勿與亦可。」於是冒頓大怒曰：「地者，國之本也，柰何予之！」諸言予之者，皆斬之。冒頓上馬，令：「國中有後出者斬！」遂襲擊東胡。東胡初輕冒頓，不為備；冒頓遂滅東胡。孫儒圍宣州。初，劉建鋒為孫儒守常州，將兵從儒擊楊行密，甘露鎮使陳可言帥部兵千人據常州。行密將張訓引兵奄至城下，可言倉猝出迎，訓手刃殺之，遂取常州。行密別將又取潤州。紹為人寬雅，有局度，喜怒不形於色，而性矜愎自高，短於從善，故至於敗。項王將鍾離昩，素與楚王信善。項王死後，亡歸信。漢王怨昩，聞其在楚，詔楚捕昩。信初之國，行縣邑，陳兵出入。初，劉仁軌引兵自熊津還，扶餘隆畏新羅之逼，不敢留，尋亦還朝。二月，丁巳，以工部尚書高藏為遼東州都督，封朝鮮王，遣歸遼東，安輯高麗餘衆；高麗先在諸州者，皆遣與藏俱歸。又以司農卿扶餘隆為熊津都督，封帶方王，亦遣歸安輯百濟餘衆，仍移安東都護府於新城以統之。時百濟荒殘，命隆寓居高麗之境。藏至遼東，謀叛，潛與靺鞨通；召還，徙邛州而死，散徙其人於河南、隴右諸州，貧者留安東城傍。高麗舊城沒於新羅，餘衆散入靺鞨及突厥，隆亦竟不敢還故地，高氏、扶餘氏遂亡。裴度之在淮西也，布衣柏耆以策干韓愈曰：「吳元濟旣就擒，王承宗破膽矣，願得奉丞相書往說之，可不煩兵而服。」愈白度，為書遣之。承宗懼，求哀於田弘正，請以二子為質，及獻德、棣二州，輸租稅，請官吏。弘正為之奏請，上初不許；弘正上表相繼，上重違弘正意，乃許之。夏，四月，甲寅朔，魏博遣使送承宗子知感、知信及德、棣二州圖印至京師。春，二月，作萬泉宮於藍田。立西豐侯正德為臨賀王。正德自結於朱异，上旣封昭明諸子，异言正德失職，故王之。春，正月，大疫。二月，諸葛亮至永安。是歲，羣盜發憲陵。八月，薛舉遣其子仁果進圍寧州，刺史胡演擊卻之。郝瑗言於舉曰：「今唐兵新破，關中騷動，宜乘勝直取長安。」舉然之，會有疾而止。辛巳，舉卒。太子仁果立，居於折墌城，諡舉曰武帝。郎中令山陽龔遂，忠厚剛毅，有大節，內諫爭於王，外責傅相，引經義，陳禍福，至於涕泣，蹇蹇亡已，面刺王過。王至掩耳起走，曰：「郎中令善媿人！」王嘗久與騶奴、宰人游戲飲食，賞賜無度，遂入見王，涕泣膝行，左右侍御皆出涕。王曰：「郎中令何為哭？」遂曰：「臣痛社稷危也！願賜清閒，竭愚！」王辟左右。遂曰：「大王知膠西王所以為無道亡乎？」王曰：「不知也。」曰：「臣聞膠西王有諛臣侯得，王所為儗於桀、紂也，得以為堯、舜也。王說其諂諛，常與寢處，唯得所言，以至於是。今大王親近羣小，漸漬邪惡所習，存亡之機，不可不慎也！臣請選郎通經有行義者與王起居，坐則誦詩、書，立則習禮容，宜有益。」王許之。遂乃選郎中張安等十人侍王。居數日，王皆逐去安等。冬，十月，前將軍青州刺史淮南胡威卒。威為尚書，嘗諫時政之寬。帝曰：「尚書郎以下，吾無所假借。」威曰：「臣之所陳，豈在丞、郎、令史，正謂如臣等輩，始可以肅化明法耳！」戊戌，以張直方為盧龍留後。初，劉湛旣誅，庾炳之遂見寵任，累遷吏部尚書，勢傾朝野。炳之無文學，性強急輕淺。旣居選部，好詬詈賓客，且多納貨賂；士大夫皆惡之。諸將皆以為景之叛由崔暹，澄不得已，欲殺暹以謝景。陳元康諫曰：「今雖四海未清，綱紀已定；若以數將在外，苟悅其心，枉殺無辜，虧廢刑典，豈直上負天神，何以下安黎庶！晁錯前事，願公慎之。」澄乃止，遣司空韓軌督諸軍討景。康待賓之反也，詔郭知運與王晙相知討之；晙上言，朔方兵自有餘力，請敕知運還本軍。未報，知運已至，由是與晙不協。晙所招降者，知運復縱兵擊之；虜以晙為賣己，由是復叛。上以晙不能遂定羣胡，丙午，貶晙為梓州刺史。獄成，壬寅，上悉召師保以下及臺省府寺大臣面詢之。午際，左常侍崔玄亮、給事中李固言、諫議大夫王質、補闕盧鈞、舒元褒、蔣係、裴休、韋溫等復請對於延英，乞以獄事付外覆按。上曰：「吾已與大臣議之矣。」屢遣之出，不退。玄亮叩頭流涕曰：「殺一匹夫猶不可不重慎，況宰相乎！」上意稍解，曰：「當更與宰相議之。」乃復召宰相入，牛僧孺曰：「人臣不過宰相，今申錫已為宰相，假使如所謀，復與何求！申錫殆不至此！」鄭注恐覆案詐覺，乃勸守澄請止行貶黜。癸卯，貶漳王湊為巢縣公，宋申錫為開州司馬。存亮卽日請致仕。玄亮，磁州人；質，通五世孫；係，乂之子；元褒，江州人也。晏敬則等坐死及流竄者數十百人，申錫竟卒於貶所。丙戌，魏主嗣如定襄大洛城。有司奏：「尚書令王衍備位大臣，太子被誣，志在苟免，請禁錮終身。」從之。帝召蔡州刺史張慎思至洛陽，久未除代。蔡州右廂指揮使劉行琮作亂，縱兵焚掠，將奔淮南；順化指揮使王存儼誅行琮，撫遏其衆，自領州事，以衆情馳奏。時東京留守博王友文不先請，遽發兵討之，兵至鄢陵，帝曰：「存儼方懼，若臨之以兵，則飛去矣。」馳使召還。甲子，授存儼權知蔡州事。二月，癸巳，安成康王秀卒。秀雖與上布衣昆弟，及為君臣，小心畏敬過於疏賤，上益以此賢之。秀與弟始興王憺尤相友愛，憺久為荊州，常中分其祿以給秀，秀稱心受之，亦不辭多也。己卯，齊主至晉陽宮。廣武王長弼與幷州刺史段韶不協，齊主將如晉陽，長弼言於帝曰：「韶擁強兵在彼，恐不如人意，豈可徑往投之！」帝不聽。旣至，以長弼語告之，曰：「如君忠誠，人猶有讒，況其餘乎！」長弼，永樂之弟也。乙酉，以特進元韶為尚書左僕射，段韶為右僕射。盧循寇南海，攻番禺。廣州刺史濮陽吳隱之拒守百餘日。冬，十月，壬戌，循夜襲城而陷之，燒府舍、民室俱盡，執吳隱之。循自稱平南將軍，攝廣州事。聚燒骨為共冢，葬於洲上，得髑髏三萬餘枚。又使徐道覆攻始興，執始興相阮腆之。五月，丙申，以忠武節度使李光顏為義成節度使，謀討師道也。以淮西節度使馬總為忠武節度使、陳‧許‧溵‧蔡州觀察使。以申州隸鄂岳，光州隸淮南。顯州行臺尚書令楚公楊士林，雖受唐官爵，而北結王世充，南通蕭銑；詔廬江王瑗與安撫使李弘敏討之。兵未行，長史田瓚為士林所忌，甲寅，瓚殺士林，降於世充，世充以瓚為顯州總管。魏之入寇也，盧昶等猶在建康，齊人恨之，飼以蒸豆。昶怖懼，食之，淚汗交橫。謁者張思寧辭氣不屈，死於館下。及還，魏主讓昶曰：「人誰不死，何至自同牛馬，屈身辱國！縱不遠慙蘇武，獨不近愧思寧乎！」乃黜為民。魏主問泰以安秦、隴之策，泰表言：「宜召悅授以內官，或處以瓜、涼一藩；不然，終為後患。」東魏大行臺尚書司馬子如帥大都督竇泰、太州刺史韓軌等攻潼關，魏丞相泰軍于霸上。子如與軌回軍，從蒲津宵濟，攻華州。時脩城未畢，梯倚城外，比曉，東魏人乘梯而入。刺史王羆臥尚未起，聞閤外匈匈有聲，袒身露髻徒跣，持白梃大呼而出，東魏人見之驚卻。羆逐至東門，左右稍集，合戰，破之，子如等遂引去。太后疾甚，麟臺監張易之、春官侍郎張昌宗居中用事，張柬之、崔玄暐與中臺右丞敬暉、司刑少卿桓彥範、相王府司馬袁恕己謀誅之。柬之謂右羽林衞大將軍李多祚曰：「將軍今日富貴，誰所致也？」多祚泣曰：「大帝也。」柬之曰：「今大帝之子為二豎所危，將軍不思報大帝之德乎？」多祚曰：「苟利國家，惟相公處分，不敢顧身及妻子！」因指天地以自誓。遂與定謀。前太尉張延為宦官所譖，下獄死。均王緯薨。八月，辛卯，免今載百姓租庸。冊禮使至長沙，楚王殷始建國，立宮殿，置百官，皆如天子，或微更其名：翰林學士曰文苑學士，知制誥曰知辭制，樞密院曰左右機要司，羣下稱之曰殿下，令曰敎。以姚彥章為左丞相，許德勳為右丞相，李鐸為司徒，崔穎為司空，拓跋恆為僕射，張彥瑤、張迎判機要司。然管內官屬皆稱攝，惟朗、桂節度使先除後請命。恆本姓元，避殷父諱改焉。紹簡精兵十萬、騎萬匹，欲以攻許。沮授諫曰：「近討公孫瓚，師出歷年，百姓疲敝，倉庫無積，未可動也。宜務農息民，先遣使獻捷天子；若不得通，乃表曹操隔我王路，然後進屯黎陽，漸營河南，益作舟船，繕修器械，分遣精騎抄其邊鄙，令彼不得安，我取其逸，如此，可坐定也。」郭圖、審配曰：「以明公之神武，引河朔之強衆，以伐曹操，易如覆手，何必乃爾！」授曰：「夫救亂誅暴，謂之義兵；恃衆憑強，謂之驕兵；義者無敵，驕者先滅。曹操奉天子以令天下，今舉師南向，於義則違。且廟勝之策，不在強弱。曹操法令旣行，士卒精練，非公孫瓚坐而受攻者也。今棄萬安之術而興無名之師，竊為公懼之！」圖、配曰：「武王伐紂，不為不義；況兵加曹操，而云無名！且以公今日之強，將士思奮，不及時以定大業，所謂『天與不取，反受其咎』，此越之所以霸，吳之所以滅也。監軍之計在於持牢，而非見時知幾之變也。」紹納圖言。圖等因是譖授曰：「授監統內外，威震三軍，若其寖盛，何以制之！夫臣與主同者亡，此黃石之所忌也。且御衆於外，不宜知內。」紹乃分授所統為三都督，使授及郭圖、淳于瓊各典一軍。騎都尉清河崔琰諫曰：「天子在許，民望助順，不可攻也！」紹不從。五月，河內、陳留蝗。高駢召石鏡鎮將董昌至廣陵，欲與之俱擊黃巢。昌將錢鏐說昌曰：「觀高公無討賊心，不若以扞禦鄉里為辭而去之。」昌從之，駢聽昌還。會杭州刺史路審中將之官，行至嘉興，昌自石鏡引兵入杭州，審中懼而還。昌自稱杭州都押牙、知州事，遣將吏請於周寶。寶不能制，表為杭州刺史。弘正厚於骨肉，兄弟子姪在兩都者數十人，競為侈靡，日費約二十萬，弘正輦魏、鎮之貨以供之，相屬於道；河北將士頗不平。詔以錢百萬緡賜成德軍，度支輦運不時至，軍士益不悅。魏楊忠將至義陽，太守馬伯符以下溠城降之，忠以伯符為鄉導。伯符，岫之子也。魏主還平城。臣光曰：明皇之始欲為治，能自刻厲節儉如此，晚節猶以奢敗。甚哉奢靡之易以溺人也！詩云：「靡不有初，鮮克有終。」可不慎哉！朝廷欲移易藩鎮，因其請赴嘉慶節上壽，許之。丁丑，上迎氣於滻水之東。垂留慕容農、慕容楷、慕容紹於鄴，行至安陽之湯池，閔亮、李毗自鄴來，以丕與苻飛龍所謀告垂。垂因激怒其衆曰：「吾盡忠於苻氏，而彼專欲圖吾父子，吾雖欲已，得乎！」乃託言兵少，停河內募兵，旬日間，有衆八千。趙剛自蠻中往見東魏東荊州刺史趙郡李愍，勸令附魏，愍從之，剛由是得至長安。丞相泰以剛為左光祿大夫。剛說泰召賀拔勝、獨孤信等於梁，泰使剛來請之。晊之亡也，親友競匿之；賈彪獨閉門不納，時人望之。彪曰：「傳言『相時而動，無累後人。』公孝以要君致釁，自遺其咎，吾已不能奮戈相待，反可容隱之乎！」於是咸服其裁正。彪嘗為新息長，小民困貧，多不養子；彪嚴為其制，與殺人同罪。城南有盜劫害人者，北有婦人殺子者，彪出按驗，掾吏欲引南；彪怒曰：「賊寇害人，此則常理；母子相殘，逆天違道！」遂驅車北行，按致其罪。城南賊聞之，亦面縛自首。數年間，人養子者以千數。曰：「此賈父所生也。」皆名之為賈。秋，九月，己亥，更賜東丹慕華姓名曰李贊華。秋，七月，辛酉，霸城門災。九月，詔曰：「農，天下之大本也，民所恃以生也；而民或不務本而事末，故生不遂。朕憂其然，故今茲親率羣臣農以勸之；其賜天下民今年田租之半。」丙申，瑱令軍中晨炊蓐食以待之。時西南風急，琳自謂得天助，引兵直趣建康。瑱等徐出蕪湖躡其後，西南風翻為瑱用。琳擲火炬以燒陳船，皆反燒其船。瑱發拍以擊琳艦，又以牛皮冒蒙衝小船以觸其艦，并熔鐵灑之。琳軍大敗，軍士溺死者什二三，餘皆棄船登岸，為陳軍所殺殆盡。齊步騎在西岸者，自相蹂踐，並陷于蘆荻泥淖中；騎皆棄馬脫走，得免者什二三。擒劉伯球、慕容子會，斬獲萬計，盡收梁、齊軍資器械。琳乘舴艋冒陳走，至湓城，欲收合離散，衆無附者，乃與妻妾左右十餘人奔齊。臣光曰：夫爵祿廢置，殺生予奪，人君所以馭臣之大柄也。是故先王之制，雖有親、故、賢、能、功、貴、勤、賓，苟有其罪，不直赦也，必議於槐棘之下，可赦則赦，可宥則宥，可刑則刑，可殺則殺。輕重視情，寬猛隨時。故君得以施恩而不失其威，臣得以免罪而不敢自恃。及魏則不然，勳貴之臣，往往豫許之以不死；彼驕而觸罪，又從而殺之。是以不信之令誘之使陷於死地也。刑政之失，無此為大焉！沮渠蒙遜伯父中田護軍親信、臨松太守孔篤，皆驕恣為民患，蒙遜曰：「亂吾法者，二伯父也。」皆逼之使自殺。夏，四月，庚辰朔，湘東王繹以上甲侯韶為長沙王。以常州刺史李錡為浙西觀察使、諸道鹽鐵轉運使。錡，國貞之子也。閑廐、宮苑使李齊運受其賂數十萬，薦之於上，故用之。錡刻剝以事進奉，上由是悅之。庚辰，御史臺奏：「朱溫篡逆，刪改本朝律令格式，悉收舊本焚之，今臺司及刑部、大理寺所用皆偽廷之法。聞定州敕庫獨有本朝律令格式具在，乞下本道錄進。」從之。二月，壬子朔，日有食之。秋、八月，劉濟、王士真、張茂昭爭私隙，迭相表請加罪。戊寅，以給事中房式為幽州、成德、義武宣慰使，和解之。春，正月，以魏博留後何全皞為節度使。湘東王繹遣竟陵太守王僧辯、信州刺史東海鮑泉擊湘州，分給兵糧，刻日就道。僧辯以竟陵部下未盡至，欲俟衆集然後行，與泉入白繹，求申期。繹疑僧辯觀望，按劍厲聲曰：「卿憚行拒命，欲同賊邪？今日唯有死耳！」因斫僧辯，中其左髀，悶絕，久之方蘇，卽送獄。泉震怖，不敢言。僧辯母徒行流涕入謝，自陳無訓，繹意解，賜以良藥，故得不死。丁卯，鮑泉獨將兵伐湘州。二月，壬寅，魏詔：「君臣自非金革，聽終三年喪。」春，正月，戊申朔，日有食之。六月，扶風大雨雹。三月，甲午朔，上行視水寨，至淝橋，自取一石，馬上持之至寨以供礮，從官過橋者人齎一石。太祖皇帝乘皮船入壽春壕中，城上發連弩射之，矢大如屋椽。牙將館陶張瓊遽以身蔽之，矢中瓊髀，死而復蘇。鏃著骨不可出，瓊飲酒一大巵，令人破骨出之，流血數升，神色自若。京師及郡國三十三大水。諸軍進至東陵，有詔班師。去魏城旣近，諸將恐其追躡，叡悉遣輜重居前，身乘小輿殿後，魏人服叡威名，望之不敢逼，全軍而還。於是遷豫州治合肥。邵陵王綸欲救河東王譽而兵糧不足，乃致書於湘東王繹曰：「天時地利，不及人和，況乎手足肱支，豈可相害！今社稷危恥，創巨痛深，唯應剖心嘗膽，泣血枕戈，其餘小忿，或宜容貰。若外難未除，家禍仍構，料今訪古，未或不亡。夫征戰之理，唯求克勝；至於骨肉之戰，愈勝愈酷，捷則非功，敗則有喪，勞兵損義，虧失多矣。侯景之軍所以未窺江外者，良為藩屏盤固，宗鎮強密。弟若陷洞庭，不戢兵刃，雍州疑迫，何以自安，必引進魏軍以求形援。弟若不安，家國去矣。必希解湘州之圍，存社稷之計。」繹復書，陳譽過惡不赦，且曰：「詧引楊忠來相侵逼，頗遵談笑，用卻秦軍，曲直有在，不復自陳。臨湘旦平，暮便卽路。」綸得書，投之於案，慷慨流涕曰：「天下之事，一至於斯，湘州若敗，吾亡無日矣！」羣臣奏立皇后、太子，吳主曰：「朕以寡德，奉承洪業，涖事日淺，恩澤未敷，后妃之號，嗣子之位，非所急也。」有司固請，吳主不許。南詔遣使者詣高駢求和而盜邊不息，駢斬其使者。蠻之陷交趾也，虜安南經略判官杜驤妻李瑤。瑤，宗室之疏屬也。蠻遣瑤還，遞木夾以遺駢，稱「督爽牒西川節度使」，辭極驕慢。駢送瑤京師。甲辰，復牒南詔，數其負累聖恩德、暴犯邊境、殘賊欺詐之罪，安南、大渡覆敗之狀，折辱之。二月，丁丑，上御丹鳳門樓，赦天下。事畢，盛陳倡優雜戲於門內而觀之。丁亥，上幸左神策軍觀手搏雜戲。壬子，安北將軍武陵王駿降號鎮軍將軍，垣謙之伏誅，尹定、杜幼文付尚方；以陳憲為龍驤將軍、汝南‧新蔡二郡太守。庚寅，大雷戍主杜道欣馳下告變，朝廷惶駭。護軍褚淵、征北將軍張永、領軍劉勔、僕射劉秉、右衞將軍蕭道成、游擊將軍載明寶、驍騎將軍阮佃夫、右軍將軍王道隆、中書舍人孫千齡、員外郎楊運長集中書省計事，莫有言者。道成曰：「昔上流謀逆，皆因淹緩致敗，休範必遠懲前失，輕兵急下，乘我無備。今應變之術，不宜遠出；若偏師失律，則大沮衆心。宜頓新亭、白下，堅守宮城、東府、石頭，以待賊至。千里孤軍，後無委積，求戰不得，自然瓦解。我請頓新亭以當其鋒，征北守白下，領軍屯宣陽門為諸軍節度；諸貴安坐殿中，不須競出，我自破賊必矣！」因索筆下議。衆並注「同」。孫千齡陰與休範通謀，獨曰：「宜依舊遣軍據梁山。」道成正色曰：「賊今已近，梁山豈可得至！新亭旣是兵衝，所欲以死報國耳。常時乃可屈曲相從，今不得也！」坐起，道成顧謂劉勔曰：「領軍已同鄙議，不可改易！」袁粲聞難，扶曳入殿。卽日，內外戒嚴。五月，禮院奏，皇帝登位應祀南郊；敕用十月甲午行之。冬，十月，乙巳，葬靈思皇后。己未，監察御史陽武韋思謙劾奏中書令褚遂良抑買中書譯語人地。大理少卿張叡冊以為准估無罪。思謙奏曰：「估價之設，備國家所須，臣下交易，豈得准估為定！叡冊舞文，附下罔上，罪當誅。」是日，左遷遂良為同州刺史，叡冊循州刺史。思謙名仁約，以字行。初，李林甫以陳希烈易制，引為相，政事常隨林甫左右，晚節遂與林甫為敵，林甫懼。會李獻忠叛，林甫乃請解朔方節制，且薦河西節度使安思順自代；庚子，以思順為朔方節度使。上饗行廟。秋，七月，戊子，以長孫無忌為司徒，房玄齡為司空。慶緒忌思明之強，遣阿史那承慶、安守忠往徵兵，因密圖之。判官耿仁智說思明曰：「大夫崇重，人莫敢言，仁智願一言而死。」思明曰：「何也？」仁智曰：「大夫所以盡力於安氏者，迫於凶威耳。今唐室中興，天子仁聖，大夫誠帥所部歸之，此轉禍為福之計也。」裨將烏承玼亦說思明曰：「今唐室再造，慶緒葉上露耳。大夫柰何與之俱亡！若歸款朝廷，以自湔洗，易於反掌耳。」思明以為然。己酉，鮑脩讓傳李孺贇首至錢塘，吳越王弘倧以丞相山陰吳程知威武節度事。是歲，以平陽侯曹窋為御史大夫。十一月，太尉陳球免。十二月，丁巳，以光祿大夫橋玄為太尉。時太子勇失愛於上，潛有廢立之志，從容謂熲曰：「有神告晉王妃，言王必有天下，若之何？」熲長跪曰：「長幼有序，其可廢乎！」獨孤后知熲不可奪，陰欲去之。詔南郡王長懋移鎮西州。吐蕃之戍鹽、夏者，饋運不繼，人多病疫思歸，尚結贊遣三千騎逆之，悉焚其廬舍，毀其城，驅其民而去。靈鹽節度使杜希全遣兵分守之。顏慶復始敎蜀人築壅門城，穿塹引水滿之，植鹿角，分營鋪。蠻知有備，自是不復犯成都矣。壬辰，齊主如晉陽。乙未，燕以東陽公根為尚書令，張通為左僕射，衞倫為右僕射；慕容豪為幽州刺史，鎮肥如。上雖外為侯景所制，而內甚不平。景欲以宋子仙為司空，上曰：「調和陰陽，安用此物！」景又請以其黨二人為便殿主帥，上不許。景不能強，心甚憚之。太子入，泣諫，上曰：「誰令汝來！若社稷有靈，猶當克復；如其不然，何事流涕！」景使其軍士入直省中，或驅驢馬，帶弓刀，出入宮庭，上怪而問之，直閤將軍周石珍對曰：「侯丞相甲士。」上大怒，叱石珍曰：「是侯景，何謂丞相！」左右皆懼。是後上所求多不遂志，飲膳亦為所裁節，憂憤成疾。太子以幼子大圜屬湘東王繹，并剪爪髮以寄之。五月，丙辰，上臥淨居殿，口苦，索蜜不得，再曰「荷！荷！」遂殂。年八十六。景祕不發喪，遷殯於昭陽殿，迎太子於永福省，使如常入朝。王偉、陳慶皆侍太子，太子嗚咽流涕，不敢泄聲，殿外文武皆莫之知。吳徐知誥別治私第於金陵，乙未，遷居私第，虛府舍以待吳主。戊戌，齊封皇子紹義為廣陽王；以尚書右僕射河間王孝琬為左僕射，都官尚書崔昂為右僕射。壬午，魏遣尚書元遙南拒梁兵。上皇愛興慶宮，自蜀歸，卽居之。上時自夾城往起居，上皇亦間至大明宮。左龍武大將軍陳玄禮、內侍監高力士久侍衞上皇；上又命玉真公主、如仙媛、內侍王承恩、魏悅及梨園弟子常娛侍左右。上皇多御長慶樓，父老過者往往瞻拜，呼萬歲，上皇常於樓下置酒食賜之；又嘗召將軍郭英乂等上樓賜宴。有劍南奏事官過樓下拜舞，上皇命玉真公主、如仙媛為之作主人。乙未，隴右節度使李元諒築良原故城而鎮之。齊威王使田忌救趙。三月，割河東雲、蔚、朔三州隸大同軍。源乾曜等鞫張說，事頗有狀，上使高力士視說，力士還奏：「說蓬首垢面，席藁，食以瓦器，惶懼待罪。」上意憐之。力士因言說有功於國，上以為然。庚申，但罷說中書令，餘如故。皇太子所幸司馬良娣病，且死，謂太子曰：「妾死非天命，乃諸娣妾、良人更祝詛殺我。」太子以為然。及死，太子悲恚發病，忽忽不樂。帝乃令皇后擇後宮家人子可以娛侍太子者，得元城王政君，送太子宮。政君，故繡衣御史賀之孫女也，見於丙殿；壹幸，有身。是歲，生成帝於甲館畫堂，為世適皇孫。帝愛之，自名曰驁，字大孫，常置左右。夏，四月，安祿山奏破奚、契丹。太僕征羌侯來歷曰：「耿寶託元舅之親，榮寵過厚，不念報國恩，而傾側姦臣，傷害忠良，其天禍亦將至矣。」歷，歙之曾孫也。甲寅，加吳越王鏐尚父。上驛書報太子，仍與高士廉等書曰：「朕為將如此，何如？」更名所幸山曰駐驆山。夏，五月，桓沖帥衆十萬伐秦，攻襄陽；遣前將軍劉波等攻沔北諸城；輔國將軍楊亮攻蜀，拔五城，進攻涪城；鷹揚將軍郭銓攻武當。六月，沖別將攻萬歲、筑陽，拔之。秦王堅遣征南將軍鉅鹿公叡、冠軍將軍慕容垂等帥步騎五萬救襄陽，兗州刺史張崇救武當，後將軍張蚝、步兵校尉姚萇救涪城；叡軍于新野，垂軍于鄧城。桓沖退屯沔南。秋，七月，郭銓及冠軍將軍桓石虔敗張崇于武當，掠二千戶以歸。鉅鹿公叡遣慕容垂為前鋒，進臨沔水。垂夜命軍士人持十炬，繫于樹枝，光照數十里。沖懼，退還上明。張蚝出斜谷；楊亮引兵還。沖表其兄子石民領襄城太守，戍夏口。沖自求領江州刺史；詔許之。十二月，漢蔣琬出屯漢中。昭宗卽位，體貌明粹，有英氣，喜文學，以僖宗威令不振，朝廷日卑，有恢復前烈之志，尊禮大臣，夢想賢豪，踐阼之始，中外忻忻焉。魏趙郡靈王幹卒。都督杜陵韋孝寬攻東魏豫州，拔之，執其行臺馮邕。孝寬名叔裕，以字行。九月，庚戌朔，日有食之。甲寅，朱全忠如洛陽，遇疾，復還大梁。十二月，丁巳，改元，赦天下。上欲御則天門樓宣赦，氣逆不能乘馬，乃召百姓入殿前宣之。是夜，召裴炎入，受遺詔輔政，上崩於貞觀殿。遺詔太子柩前卽位，軍國大事有不決者，兼取天后進止。廢萬泉、芳桂、奉天等宮。甲午，展陷潤州。昇州軍士萬五千人謀應展，攻金陵城，不克而遁。侯令儀懼，以後事授兵馬使姜昌羣，棄城走。昌羣遣其將宗犀詣展降。丙申，展陷昇州，以宗犀爲潤州司馬、丹楊軍使；使昌羣領昇州，以從子伯瑛佐之。太子以侍讀東海徐摛為家令，兼管記，尋帶領直。摛文體輕麗，春坊盡學之，時人謂之宮體。上聞之，怒，召摛，欲加誚責。及見，應對明敏，辭義可觀，意更釋然，因問經史及釋敎，摛商較從橫，應對如響，上甚加歎異，寵遇日隆。領軍朱异不悅，謂所親曰：「徐叟出入兩宮，漸來見逼，我須早為之所。」遂乘間白上曰：「摛年老，又愛泉石，意在一郡自養。」上謂摛真欲之，乃召摛，謂曰：「新安大好山水。」遂出為新安太守。春，正月，燕高陽王隆引龍城之甲入中山，軍容精整，燕人之氣稍振。康福行至方渠，羌胡出兵邀福，福擊走之；至青剛峽，遇吐蕃野利、大蟲二族數千帳，皆不覺唐兵至，福遣衞審21de3掩擊，大破之，殺獲殆盡。由是威聲大振，遂進至靈州，自是朔方始受代。乙亥，帝朝享太廟，被袞冕，左右掖以登階，纔及一室，酌獻，俛首不能拜而退，命晉王榮終禮。是夕，宿南郊，疾尤劇，幾不救，夜分小愈。蘭陵太守孫黑、濟北太守高柱、建興太守高瓮及秦河內太守王會、黎陽太守韓高皆以郡降燕。甲午，以中書侍郎、同平章事王建立同平章事，充平盧節度使。五原山岸崩。諸宰相侍宴，上謂王珪曰：「卿識鑒精通，復善談論，玄齡以下，卿宜悉加品藻，且自謂與數子何如？」對曰：「孜孜奉國，知無不為，臣不如玄齡。才兼文武，出將入相，臣不如李靖。敷奏詳明，出納惟允，臣不如溫彥博。處繁治劇，衆務畢舉，臣不如戴冑。恥君不及堯、舜，以諫爭為己任，臣不如魏徵。至於激濁揚清，嫉惡好善，臣於數子，亦有微長。」上深以為然，衆亦服其確論。趙中大夫白公奏穿渠引涇水，首起谷口，尾入櫟陽，注渭中，袤二百里，溉田四千五百餘頃，因名曰白渠；民得其饒。春，正月，乙亥，邊藩馳告：「契丹前鋒將趙延壽、趙延照將兵五萬入寇，逼貝州。」延照，思溫之子也。魏法秀之亂，事連蘭臺御史張求等百餘人，皆以反法當族。尚書令王叡請誅首惡，宥其餘黨。乃詔：「應誅五族者，降為三族；三族者，門誅；門誅，止其身。」所免千餘人。乙巳，周以柱國田弘為大司空。以西中郎將袁真都督司、冀、幷三州諸軍事，北中郎將庾希都督青州諸軍事。侍中、領軍將軍吳平侯昺，雅有風力，為上所重，軍國大事皆與議決，以為安右將軍，監揚州。昺自以越親居揚州，涕泣懇讓，上不許。在州尤稱明斷，符敎嚴整。謝安少有重名，前後徵辟，皆不就；寓居會稽，以山水、文籍自娛。雖為布衣，時人皆以公輔期之，士大夫至相謂曰：「安石不出，當如蒼生何！」安海遊東山，常以妓女自隨。司徒昱聞之，曰：「安石旣與人同樂，必不得不與人同憂，召之必至。」安妻。劉惔之妹也，見家門貴盛而安獨靜退，謂曰：「丈夫不如此也？」安掩鼻曰：「恐不免耳。」及弟萬廢黜，安始有仕進之志，時已年四十餘。征西大將軍桓溫請為司馬，安乃赴召，溫大喜，深禮重之。乙丑，蜀主以內給事王廷紹、歐陽晃、李周輅、宋光葆、宋承蕰、田魯儔等為將軍及軍使，皆干預政事，驕縱貪暴，大為蜀患，周庠切諫，不聽。晃患所居之隘，夜，因風縱火，焚西鄰軍營數百間，明旦，召匠廣其居；蜀主亦不之問。光葆，光嗣之從弟也。冬，十月，丙辰朔，日有食之。十二月，甲午，上幸鳳泉湯；戊申，還宮。壬午，東魏以咸陽王坦為太傅，西河王悰為太尉。魏主謂李順曰：「卿言蒙遜死，今則驗矣；又言牧犍立，何其妙哉！朕克涼州，亦當不遠。」於是賜絹千匹，廐馬一乘，進號安西將軍，寵待彌厚，政事無巨細皆與之參議。壬午，以鎮南節度使馬希範為武安節度使，兼侍中。有大鳥五集于樂壽，羣鳥數萬從之，經日乃去。竇建德以為己瑞，改元五鳳。宗城人有得玄圭獻於建德者，宋正本及景城丞會稽孔德紹皆曰：「此天所以賜大禹也，請改國號曰夏。」建德從之。以正本為納言，德紹為內史侍郎。魏人以數千騎緣河隨裕軍西行；軍人於南岸牽百丈，風水迅急，有漂渡北岸者，輒為魏人所殺略。裕遣軍擊之，裁登岸則走，退則復來。夏，四月，裕遣白直隊主丁旿帥仗士七百人、車百乘，渡北岸，去水百餘步，為卻月陣，兩端抱河，車置七仗士，事畢，使豎一白毦；魏人不解其意，皆未動。裕先命寧朔將軍朱超石戒嚴，白毦旣舉，超石帥二千人馳往赴之，齎大弩百張，一車益二十人，設彭排於轅上。魏人見營陣旣立，乃進圍之；長孫嵩帥三萬騎助之，四面肉薄攻營，弩不能制。時超石別齎大鎚及矟千餘張，乃斷矟長三四尺，以鎚鎚之，一矟輒洞貫三四人。魏兵不能當，一時奔潰，死者相積；臨陳斬阿薄干，魏人退還畔城。超石帥寧朔將軍胡藩、寧遠將軍劉榮祖追擊，又破之，殺獲千計。魏主嗣聞之，乃恨不用崔浩之言。嶺南未有所附，數郡共奉高涼郡太夫人洗氏為主，號聖母，保境拒守。詔遣柱國韋洸等安撫嶺外，陳豫章太守徐璒據南康拒之，洸等不得進。晉王廣遣陳叔寶遺夫人書，諭以國亡，使之歸隋。夫人集首領數千人，盡日慟哭，遣其孫馮魂帥衆迎洸。洸擊斬徐璒，入，至廣州，說諭嶺南諸州皆定；表馮魂為儀同三司，冊洗氏為宋康郡夫人。洸，夐之子也。幽州大將譚忠說劉總曰：「自元和以來，劉闢、李錡、田季安、盧從史、吳元濟，阻兵馮險，自以為深根固蔕，天下莫能危也。然顧盼之間，身死家覆，皆不自知，此非人力所能及，殆天誅也。況今天子神聖威武，苦身焦思，縮衣節食，以養戰士，此志豈須臾忘天下哉！今國兵駸駸北來，趙人已獻城十二，忠深為公憂之。」總泣且拜曰：「聞先生言，吾心定矣。」遂專意歸朝廷。慕容仁遣王齊等南還。齊等自海道趣棘城，齊遇風不至。十二月，徐孟等至棘城，慕容皝始受朝命。壬寅，王世充騎將楊公卿、單雄信引兵出戰，齊王元吉擊之，不利，行軍總管盧君諤戰死。太后復稅天下僧尼，作大像於白司馬阪，令春官尚書武攸寧檢校，糜費巨億。李嶠上疏，以為：「天下編戶，貧弱者衆。造像錢見有一十七萬餘緡，若將散施，人與一千，濟得一十七萬餘戶。拯飢寒之弊，省勞役之勤，順諸佛慈悲之心，霑聖君亭育之意，人神胥悅，功德無窮。方作過後因緣，豈如見在果報！」監察御史張廷珪上疏諫曰：「臣以時政論之，則宜先邊境，蓄府庫，養人力；以釋敎論之，則宜救苦厄，滅諸相，崇無為。伏願陛下察臣之愚，行佛之意，務以理為上，不以人廢言。」太后為之罷役，仍召見廷珪，深賞慰之。初，誕自知將敗，使黃門呂曇濟與左右素所信者將世子景粹匿於民間，謂曰：「事若不濟，思相全脫；如其不免，可深埋之。」各分以金寶齎送。旣出門，並散走；唯曇濟不去，攜負景粹十餘日，捕得，斬之。三月，劉裕抗表伐南燕，朝議皆以為不可，惟左僕射孟昶、車騎司馬謝裕、參軍臧熹以為必克，勸裕行。裕以昶監中軍留府事。謝裕，安之兄孫也。甲辰，上御北樓觀漁於河，以宴百僚。定襄太守周法尚朝于行宮，太府卿元壽言於帝曰：「漢武出關，旌旗千里。今御營之外，請分為二十四軍，日別遣一軍發，相去三十里，旗幟相望，鉦鼓相聞，首尾相屬，千里不絕，此亦出師之盛者也。」法尚曰：「不然，兵亙千里，動間山川，猝有不虞，四分五裂；腹心有事，首尾未知，道路阻長，難以相救，雖有故事，乃取敗之道也。」帝不懌，曰：「卿意如何？」法尚曰：「結為方陳，四面外拒，六宮及百官家屬並在其內；若有變起，所當之面，卽令抗拒，內引奇兵，出外奮擊，車為壁壘，重設鉤陳，此與據城，理亦何異！若戰而捷，抽騎追奔，萬一不捷，屯營自守，臣謂此萬全之策也。」帝曰：「善！」因拜法尚左武衞將軍。董卓遣大鴻臚韓融、少府陰脩、執金吾胡毋班、將作大匠吳脩、越騎校尉王瓌安集關東，解譬袁紹等。胡毋班、吳脩、王瓌至河內，袁紹使王匡悉收繫殺之。袁術亦殺陰脩，惟韓融以名德免。萬年縣法曹武城孫伏伽上表，以為：「隋以惡聞其過亡天下。陛下龍飛晉陽，遠近響應，未期年而登帝位；徒知得之之易，不知隋失之之不難也。臣謂宜易其覆轍，務盡下情。凡人君言動，不可不慎。竊見陛下今日卽位而明日有獻鷂雛者，此乃少年之事，豈聖主所須哉！又，百戲散樂，亡國淫聲。近太常於民間借婦女裙襦五百餘襲以充妓衣，擬五月五日玄武門遊戲，此亦非所以為子孫法也。凡如此類，悉宜廢罷。善惡之習，朝夕漸染，易以移人。皇太子、諸王參僚左右，宜謹擇其人；其有門風不能雍睦，為人素無行義，專好奢靡，以聲色遊獵為事者，皆不可使之親近也。自古及今，骨肉乖離，以至敗國亡家，未有不因左右離間而然也。願陛下慎之。」上省表大悅，下詔褒稱，擢為治書侍御史，賜帛三百匹，仍頒示遠近。秋，七月，辛未，何薨。何置田宅，必居窮僻處，為家，不治垣屋。曰：「後世賢，師吾儉；不賢，毋為勢家所奪。」春，三月，赦天下徒。己巳，帝至大梁。初，匈奴好漢繒絮、食物。中行說曰：「匈奴人衆不能當漢之一郡，然所以強者，以衣食異，無仰於漢也。今單于變俗，好漢物；漢物不過什二，則匈奴盡歸於漢矣。」其得漢繒絮，以馳草棘中，衣袴皆裂敝，以示不如旃裘之完善也；得漢食物，皆去之，以示不如湩酪之便美也。於是說敎單于左右疏記，以計課其人衆、畜牧。其遺漢書牘及印封，皆令長大，倨傲其辭，自稱「天地所生、日月所置、匈奴大單于。」南詔使者趙宗政還其國，中書不答督爽牒，但作西川節度使崔安潛書意，使安潛答之。高句麗王釗送前東夷護軍宋晃于燕，燕王儁赦之，更名曰活，拜為中尉。甲辰，車駕南巡。初，李嗣源北征，過興唐，東京庫有供御細鎧，嗣源牒副留守張憲取五百領，憲以軍興，不暇奏而給之；帝怒曰：「憲不奉詔，擅以吾鎧給嗣源，何意也！」罰憲俸一月，令自往軍中取之。淩旣蒙赦，加恃舊好，不復自疑，徑乘小船欲趨懿。懿使人逆止之，住船淮中，相去十餘丈。淩知見外，乃遙謂懿曰：「卿直以折簡召我，我當敢不至邪，而乃引軍來乎！」懿曰：「以卿非肯逐折簡者故也。」淩曰：「卿負我！」懿曰：「我寧負卿，不負國家！」遂遣步騎六百送淩西詣京師，淩試索棺釘以觀懿意，懿命給之。五月，甲寅，淩行到項，遂飲藥死。初，上官桀與霍光爭權，光旣誅桀，遂遵武帝法度，以刑罰痛繩羣下，由是俗吏皆尚嚴酷以為能；而河南太守丞淮陽黃霸獨用寬和為名。上在民間時，知百姓苦吏急也，聞霸持法平，乃召為廷尉正；數決疑獄，庭中稱平。西川將王宗阮攻歸州，獲其將韓從實。秦拔魏邢丘。范睢日益親，用事，因承間說王曰：「臣居山東時，聞齊之有孟嘗君，不聞有王；聞秦有太后、穰侯，不聞有王。夫擅國之謂王，能利害之謂王，制殺生之謂王。今太后擅行不顧，穰侯出使不報，華陽、涇陽等擊斷無諱，高陵進退不請，四貴備而國不危者，未之有也。為此四貴者下，乃所謂無王也。穰侯使者操王之重，決制於諸侯，剖符於天下，征敵伐國，莫敢不聽；戰勝攻取則利歸於陶，戰敗則結怨於百姓而禍歸於社稷。臣又聞之，木實繁者披其枝，披其枝者傷其心；大其都者危其國，尊其臣者卑其主。淖齒管齊，射王股，擢王筋，懸之於廟梁，宿昔而死。李兌管趙，囚主父於沙丘，百日而餓死。今臣觀四貴之用事，此亦淖齒、李兌之類也。夫三代之所以亡國者，君專授政於臣，縱酒弋獵；其所授者妬賢疾能，御下蔽上以成其私，不為主計，而主不覺悟，故失其國，今自有秩以上至諸大吏，下及王左右，無非相國之人者，見王獨立於朝，臣竊為王恐，萬世之後有秦國者，非王子孫也！」王以為然，於是廢太后，逐穰侯、高陵、華陽、涇陽君於關外，以范睢為丞相，封為應侯。六月，齊遣兼散騎常侍韋道儒來聘。庚申，車駕至長安。秋，八月，癸卯，武彊令裴景仙，坐贓五千匹，事覺，亡命；上怒，命集衆斬之。大理卿李朝隱奏景仙贓皆乞取，罪不至死。又，其曾祖寂有建義大功，載初中以非罪破家，惟景仙獨存，今為承嫡，宜宥其死，投之荒遠。其辭略曰：「十代宥賢，功實宜錄；一門絕祀，情或可哀。」制令杖殺。朝隱又奏曰：「生殺之柄，人主得專；輕重有條，臣下當守。今若乞取得罪，便處斬刑；後有枉法當科，欲加何辟？所以為國惜法，期守律文；非敢以法隨人，曲矜仙命。」又曰：「若寂勳都棄，仙罪特加，則叔向之賢，何足稱者；若敖之鬼，不其餒而！」上乃許之。杖景仙一百，流嶺南惡處。袁宏論曰：夫謀事作制，以經世訓物，必使可為也。古者四十而仕，非謂彈冠之會必將是年也，以為可仕之時在於強盛，故舉其大限以為民衷。且顏淵、子奇，曠代一有，而欲以斯為格，豈不偏乎！夏，四月，甲子晦，日有食之。時帝遵肅宗故事，兄弟皆留京師，有司以日食陰盛，奏遣諸王就國。詔曰：「甲子之異，責由一人。諸王幼穉，早離顧復，弱冠相育，常有蓼莪、凱風之哀。選懦之恩，知非國典，且復宿留。」杜佑請解財賦之職，仍舉兵部侍郎、度支使、鹽鐵轉運副使李巽自代。丁未，加佑司徒，罷其鹽鐵轉運使，以巽為度支、鹽鐵轉運使。自劉晏之後，居財賦之職者，莫能繼之。巽掌使一年，征課所入，類晏之多，明年過之，又一年加一百八十萬緡。黃門侍郎謝弘微與華等皆上所重，當時號曰五臣。弘微，琰之從孫也。精神端審，時然後言，婢僕之前不妄語笑；由是尊卑大小，敬之若神。從叔混特重之，常曰：「微子異不傷物，同不害正，吾無間然。」春，正月，壬午，以晉安王伯恭為尚書左僕射，吏部尚書袁憲為右僕射。憲，樞之弟也。初，侯景之亂，臨川民周續起兵郡中，始興王毅以郡讓之而去。續部將皆郡中豪族，多驕橫，續裁制之，諸將皆怨，相與殺之。續宗人迪，勇冠軍中，衆推為主。迪素寒微，恐郡人不服，以同郡周敷族望高顯，折節交之，敷亦事迪甚謹。迪據上塘，敷據故郡，朝廷以迪為衡州刺史，領臨川內史。時民遭侯景之亂，皆棄農業，羣聚為盜，唯迪所部獨務農桑，各有贏儲，政敎嚴明，徵斂必至，餘郡乏絕者皆仰以取給。迪性質朴，不事威儀，居常徒跣，雖外列兵衞，內有女伎，挼繩破篾，傍若無人，訥於言語而襟懷信實，臨川人皆附之。夏，四月，壬子，玫逼鳳翔百官奉襄王熅權監軍國事，承制封拜指揮，仍遣大臣入蜀迎駕，盟百官于石鼻驛。玫使蕭遘為冊文，遘辭以文思荒落；乃使兵部侍郎判戶部鄭昌圖為之。乙卯，熅受冊，玫自兼左、右神策十軍使，帥百官奉熅還京師；以鄭昌圖同平章事、判度支、鹽鐵、戶部，各置副使，三司之事一以委焉。河中百官崔安潛等上襄王牋，賀受冊。石虎帥幽、冀之兵會石勒攻平陽，靳明屢敗，遣使求救於漢。漢主曜使劉雅、劉策迎之，明帥平陽士女萬五千人奔漢。曜西屯粟邑，收靳氏男女，無少長皆斬之。曜迎其母胡氏之喪於平陽，葬于粟邑，號曰陽陵，諡曰宣明皇太后。石勒焚平陽宮室，使裴憲、石會脩永光、宣光二陵，收漢主粲已下百餘口葬之，置戍而歸。契丹寇應州。魏安釐王封其弟無忌為信陵君。秋，七月，丁亥朔，上還洛陽宮。三吳大旱，人多餓死。三月，丙戌，蜀北路行營都招討、武德節度使王宗播等自散關擊岐，渡渭水，破岐將孟鐵山；會大雨而還，分兵戍興元、鳳州及威武城。戊子，天雄節度使、同平章事王宗昱攻隴州，不克。夏，六月，戊辰，司徒桓虞免。癸卯，以司空袁安為司徒，光祿勳任隗為司空。隗，光之子也。久之，上就會稽公主宴集，甚懽；主起，再拜叩頭，悲不自勝。上不曉其意，自起扶之。主曰：「車子歲暮必不為陛下所容，今特請其命。」因慟哭，上亦流涕，指蔣山曰：「必無此慮。若違今誓，便是負初寧陵。」卽封所飲酒賜義康，幷書曰：「會稽姊飲宴憶弟，所餘酒今封送。」故終主之身，義康得無恙。李克用雖累表請降，而據忻、代州，數侵掠幷、汾，爭樓煩監。義武節度使王處存與克用世為婚姻，詔處存諭克用：「若誠心款附，宜且歸朔州俟朝命；若暴橫如故，當與河東、大同軍共討之。」滎陽太守郇王慶，弘之子也，不能討，帝徙張須陁為滎陽通守以討之。庚戌，須陁引兵擊讓，讓曏數為須陁所敗，聞其來，大懼，將避之。密曰：「須陁勇而無謀，兵又驟勝，旣驕且狠，可一戰擒也。公但列陳以待，密保為公破之。」讓不得已，勒兵將戰，密分兵千餘人伏於大海寺北林間。須陁素輕讓，方陳而前，讓與戰，不利，須陁乘之，逐北十餘里；密發伏掩之，須陁兵敗。密與讓及徐世勣、王伯當合軍圍之，須陁潰圍出；左右不能盡出，須陁躍馬復入救之，來往數四，遂戰死。所部兵晝夜號哭，數日不止，河南郡縣為之喪氣。鷹揚郎將河東賈務本為須陁之副，亦被傷，帥餘衆五千餘人奔梁郡，務本尋卒。詔以光祿大夫裴仁基為河南道討捕大使，代領其衆，徙鎮虎牢。司隸孫寶奏請覆治馮氏獄，傅太后大怒曰：「帝置司隸，主使察我！馮氏反事明白，故欲擿抉以揚我惡，我當坐之！」上乃順指，下寶獄。尚書僕射唐林爭之，上以林朋黨比周，左遷敦煌魚澤障候。大司馬傅喜、光祿大夫龔勝固爭，上為言太后，出寶，復官。張由以先告，賜爵關內侯；史立遷中太僕。山南西道都虞候嚴礪諂事嚴震，震病，使知留後，遺表薦之。秋，七月，乙巳，以礪為山南西道節度使。十二月，項王至垓下，兵少，食盡，與漢戰不勝，入壁；漢軍及諸侯兵圍之數重。項王夜聞漢軍四面皆楚歌，乃大驚曰：「漢皆已得楚乎？是何楚人之多也！」則夜起，飲帳中，悲歌忼慨，泣數行下；左右皆泣，莫能仰視。於是項王乘其駿馬名騅，麾下壯士騎從者八百餘人，直夜，潰圍南出馳走。平明，漢軍乃覺之，令騎將灌嬰以五千騎追之。項王渡淮，騎能屬者纔百餘人。至陰陵，迷失道，問一田父，田父紿曰「左」。左，乃陷大澤中，以故漢追及之。丙申，隋信都郡丞東萊麴稜來降，拜冀州刺史。三月，乙巳，大赦。段龕請以青州內附；二月，戊寅，以龕為鎮北將軍，封齊公。韓滅鄭，因徒都之。元帝之世，莎車王延嘗為侍子京師，慕樂中國。及王莽之亂，匈奴略有西域，唯延不肯附屬；常敕諸子：「當世奉漢家，不可負也！」延卒，子康立。康率旁國拒匈奴，擁衞故都護吏士、妻子千餘口；檄書河西，問中國動靜。竇融乃承制立康為漢莎車建功懷德王、西域大都尉，五十五國皆屬焉。乙卯，離石胡劉苗王反，自稱天子，衆至數萬；將軍潘長文討之，不克。夏，四月，齊主使大都督潘樂與郭元建將兵五萬攻陽平，拔之。敕：「涪州刺史周利貞等十三人，皆天后時酷吏，比周興等情狀差輕，宜放歸草澤，終身勿齒。」戊寅，葬武宣皇后於萬安陵。初，呂太后命張皇后取他人子養之，而殺其母，以為太子。旣葬，太子卽皇帝位，年幼；太后臨朝稱制。橫海節度使杜叔良將諸道兵與鎮人戰，遇敵輒北；鎮人知其無勇，常先犯之。十二月，庚午，監軍謝良通奏叔良大敗於博野，失亡七千餘人。叔良脫身還營，喪其旌節。疏勒弓月引吐蕃侵於闐，敕西州都督崔知辯、左武將軍曹繼叔將兵救之。三月，辛丑，上始祠后土于北郊。帝旣解安重誨樞務，乃召李從珂，泣謂曰：「如重誨意，汝安得復見吾！」丙寅，以從珂為左衞大將軍。冬，匈奴入朔方，殺略吏民；發軍屯西河，左將軍桀行北邊。乙丑，立皇子嗣真為鄫王，嗣初為鄂王，嗣玄為鄄王。辛巳，立郢王嗣謙為皇太子。嗣真，上之長子，母曰劉華妃。嗣謙，次子也，母曰趙麗妃；麗妃以倡進，有寵於上，故立之。癸酉，詔懷遠指揮使白從暉將騎兵扼河陽橋，帝乃出金帛給賜諸軍，樞密宣徽使及供奉內使景進等皆獻金帛以助給賜。軍士負物而詬曰：「吾妻子已殍死，得此何為！」甲戌，李紹榮自衞州至洛陽，帝如鷂店勞之。紹榮曰：「鄴都亂兵已遣其黨翟建白據博州，欲濟河襲鄆、汴，願陛下幸關東招撫之。」帝從之。頃之，復上疏，以為：「理亂之始，必有萌象。開直言，廣視聽，理之萌也。甘諂諛，蔽近習，亂之象也。自古人君卽位之初，必有敢言之士，人君苟受而賞之，則君子樂行其道，小人亦貪其利，不為回邪矣。如是，則上下之志通，幽遠之情達，欲無理得乎！苟拒而罪之，則君子卷懷括囊以保其身，小人阿意迎合以竊其位矣。如是，則十步之事，皆可欺也，欲無亂得乎！昔太宗初卽政，孫伏伽以小事諫，太宗喜，厚賞之。故當是時，言事者惟患不深切，未嘗以觸忌諱為憂也。太宗豈好逆意而惡從欲哉？誠以順適之快小，而危亡之禍大故也。陛下踐祚，今以周歲，未聞有受伏伽之賞者。臣等備位諫列，曠日彌年，不得召見，每就列位，屏氣鞠躬，不敢仰視，又安暇議得失，獻可否哉！供奉官尚爾，況疏遠之臣乎！此蓋羣下因循之罪也。」因條奏請次對百官、復正牙奏事、禁非時貢獻等十事。甲午，徵宋公裕入朝，進爵為王。裕辭。燕所徵郡國兵悉集鄴城。九月，庚午朔，以右羽林大將軍趙泚為蒲、同、虢三州節度使。是歲，莽始興神仙事，以方士蘇樂言，起八風臺，臺成萬金；又種五粱禾於殿中，先以寶玉漬種，計粟斛成一金。詔除婦人及奴婢、部曲之課，男子二十二成丁。有神降於博羅縣民家，與人言而不見其形，閭閻人往占吉凶，多驗，縣吏張遇賢事之甚謹。時循州盜賊羣起，莫相統一，賊帥共禱于神，神大言曰：「張遇賢當為汝主。」於是共奉遇賢，稱中天八國王，改元永樂，置百官，攻掠海隅。遇賢年少，無他方略，諸將但告進退而已。己丑，齊以右僕射斛律光為尚書令。初，范陽祖逖，少有大志，與劉琨俱為司州主簿，同寢，中夜聞雞鳴，蹴琨覺曰：「此非惡聲也！」因起舞。及渡江，左丞相睿以為軍諮祭酒。逖居京口，糾合驍健，言於睿曰：「晉室之亂，非上無道而下怨叛也，由宗室爭權，自相魚肉，遂使戎狄乘隙，毒流中土。今遺民旣遭殘賊，人思自奮，大王誠能命將出師，使如逖者統之以復中原，郡國豪傑，必有望風響應者矣！」睿素無北伐之志，以逖為奮威將軍、豫州刺史，給千人廩，布三千疋，不給鎧仗，使自召募。逖將其部曲百餘家渡江，中流，擊楫而誓曰：「祖逖不能清中原而復濟者，有如大江！」遂屯淮陰，起冶鑄兵，募得二千餘人而後進。春，霍光病篤。車駕自臨問，上為之涕泣。光上書謝恩，願分國邑三千戶以封兄孫奉車都尉山為列侯，奉兄去病祀。卽日，拜光子禹為右將軍。三月，庚午，光薨。上及皇太后親臨光喪，中二千石治冢，賜梓宮、葬具皆如乘輿制度，諡曰宣成侯。發三河卒穿復土，置園邑三百家，長、丞奉守；下詔復其後世，疇其爵邑，世世無有所與。及徵書至，夜漏未盡一刻，以火發書。其日中，王發；晡時，至定陶，行百三十五里，侍從者馬死相望於道。王吉奏書戒王曰：「臣聞高宗諒闇，三年不言。今大王以喪事徵，宜日夜哭泣悲哀而已，慎毋有所發！大將軍仁愛、勇智、忠信之德，天下莫不聞；事孝武皇帝二十餘年，未嘗有過。先帝棄羣臣，屬以天下，寄幼孤焉。大將軍抱持幼君襁褓之中，布政施敎，海內晏然，雖周公、伊尹無以加也。今帝崩無嗣，大將軍惟思可以奉宗廟者，攀援而立大王，其仁厚豈有量哉！臣願大王事之，敬之，政事壹聽之，大王垂拱南面而已。願留意，常以為念！」宏都下有數十邸，出懸錢立券，每以田宅邸店懸上文契，期訖，便驅券主奪其宅，都下、東土百姓，失業非一。上後知之，制懸券不得復驅奪，自此始。岳衆未有所屬，諸將以都督武川寇洛年最長，推使總諸軍；洛素無威略，不能齊衆，乃自請避位。趙貴曰：「宇文夏州英略冠世，遠近歸心，賞罰嚴明，士卒用命，若迎而奉之，大事濟矣。」諸將或欲南召賀拔勝，或欲東告魏朝，猶豫未決。都督盛樂杜朔周曰：「遠水不救近火，今日之事，非宇文夏州無能濟者，趙將軍議是也。朔周請輕騎告哀，且迎之。」衆乃使朔周馳至夏州召泰。春，正月，丁卯朔，魏于后生子昌，大赦。皎自巴陵與周、梁水軍順流乘風而下，軍勢甚盛，戰于沌口。量、明徹募軍中小艦，多賞金銀，令先出當西軍大艦受其拍；西軍諸艦發拍皆盡，然後量等以大艦拍之，西軍艦皆碎，沒于中流。西軍又以艦載薪，因風縱火。俄而風轉，自焚，西軍大敗。皎與戴僧朔單舸走，過巴陵，不敢登岸，徑奔江陵；衞公直亦奔江陵。春，正月，辛丑，大司徒韓歆免。歆好直言，無隱諱，帝每不能容。歆於上前證歲將饑凶，指天畫地，言甚剛切，故坐免歸田里。帝猶不釋，復遣使宣詔責之；歆及子嬰皆自殺。歆素有重名，死非其罪，衆多不厭；帝乃追賜錢穀，以成禮葬之。爾朱世隆至洛陽，兆自以為己功，責世隆曰：「叔父在朝日久，耳目應廣，如何令天柱受禍！」按劍瞋目，聲色甚厲；世隆遜辭拜謝，然後得已，由是深恨之。爾朱仲遠亦自滑臺至洛。以衞尉條侯董重為票騎將軍。重，永樂太后兄子也。春，正月，帝召司馬懿於長安，使將兵四萬討遼東。議臣或以為四萬兵多，役費難供。帝曰：「四千里征伐，雖云用奇，亦當任力，不當稍計役費也。」帝謂懿曰：「公孫淵將何計以待君？」對曰：「淵棄城豫走，上計也；據遼東拒大軍，其次也；坐守襄平，此成禽耳。」帝曰：「然則三者何出？」對曰：「唯明智能審量彼我，乃豫有所割棄。此旣非淵所及，又謂今往孤遠，不能支久，必先拒遼水，後守襄平也。」帝曰：「還往幾日？」對曰：「往百日，攻百日，還百日，以六十日為休息，如此，一年足矣。」蕭道成固讓司空；庚辰，以為驃騎大將軍、開府儀同三司。雍州刺史晉安襄侯劉道產卒。道產善為政，民安其業，小大豐贍，由是民間有襄陽樂歌。山蠻前後不可制者皆出，緣沔為村落，戶口殷盛。及卒，蠻追送至沔口。未幾，羣蠻大動，征西司馬朱脩之討之，不利；詔建威將軍沈慶之代之，殺虜萬餘人。或請為烽燧以詗賊遠近衆寡，式笑而不應；選懦卒，使乘健馬，少與之兵，以為候騎；衆怪之，不敢問。丙午，河陽奏王茂元薨。李德裕奏：「王宰止可令以忠武節度使將萬善營兵，不可使兼領河陽，恐其不愛河陽州縣，恣為侵擾。又，河陽節度先領懷州刺史，常以判官攝事，割河南五縣租賦隸河陽。不若遂置孟州，其懷州別置刺史。俟昭義平日，仍割澤州隸河陽節度，則太行之險不在昭義，而河陽遂為重鎮，東都無復憂矣！」上采其言。戊申，以河南尹敬昕為河陽節度、懷孟觀察使，王宰將行營以扞敵，昕供饋餉而已。冬，十月，齊悼惠王來朝；飲於太后前，帝以齊王，兄也，置之上坐。太后怒，酌酖酒置前，賜齊王為壽。齊王起，帝亦起取卮；太后恐，自起泛帝卮。齊王怪之，因不敢飲，佯醉去；問知其酖，大恐。齊內史士說王，使獻城陽郡為魯元公主湯沐邑。太后喜，乃罷歸齊王。冬，十月，丁酉，右僕射、同平章事賈耽薨。武寧節度使馮弘鐸介居宣、揚之間，常不自安；然自恃樓船之強，不事兩道。寧國節度使田頵欲圖之，募弘鐸工人造戰艦，工人曰：「馮公遠求堅木，故其船堪久用，今此無之。」頵曰：「第為之，吾止須一用耳。」弘鐸將馮暉、顏建說弘鐸先擊頵，弘鐸從之，帥衆南上，聲言攻洪州，實襲宣州也。楊行密使人止之；不從。辛巳，頵帥舟師逆擊于葛山，大破之。坐須臾，沛公起如廁，因招樊噲出。沛公曰：「今者出，未辭也，為之柰何？」樊噲曰：「如今人方為刀俎，我方為魚肉，何辭為！」於是遂去。鴻門去霸上四十里，沛公則置車騎，脫身獨騎；樊噲、夏侯嬰、靳彊、紀信等四人持劍、盾步走，從驪山下道芷陽，間行趣霸上。留張良使謝項羽，以白璧獻羽，玉斗與亞父。沛公謂良曰：「從此道至吾軍，不過二十里耳。度我至軍中，公乃入。」沛公已去，間至軍中，張良入謝曰：「沛公不勝桮杓，不能辭，謹使臣良奉白璧一雙，再拜獻將軍足下；玉斗一雙，再拜奉亞父足下。」項羽曰：「沛公安在？」良曰：「聞將軍有意督過之，脫身獨去，已至軍矣。」項羽則受璧，置之坐上。亞父受玉斗，置之地，拔劍撞而破之，曰：「唉，豎子不足與謀！奪將軍天下者，必沛公也；吾屬今為之虜矣！」沛公至軍，立誅殺曹無傷。帝以從弟北京馬軍都指揮使信領義成節度使，充侍衞馬軍都指揮使，武節都指揮使史弘肇領忠武節度使，充步軍都指揮使，右都押牙楊邠權樞密使，蕃漢兵馬都孔目官郭威權副樞密使，兩使都孔目官南樂王章權三司使。春，秦師及楚戰于丹陽，楚師大敗；斬甲士八萬，虜屈匄及列侯、執珪七十餘人，遂取漢中郡。楚王悉發國內兵以復襲秦，戰於藍田，楚師大敗。韓、魏聞楚之困，南襲楚，至鄧。楚人聞之，乃引兵歸，割兩城以請平于秦。壬寅，司徒魯恭罷。恭再在公位，選辟高第至列卿、郡守者數十人，而門下耆生或不蒙薦舉，至有怨望者。恭聞之，曰：「學之不講，是吾憂也，諸生不有鄉舉者乎！」終無所言，亦不借之議論。學者受業，必窮核問難，道成，然後謝遣之。學者曰：「魯公謝與議論，不可虛得。」平蜀之功，李紹琛為多，位在董璋上；而璋素與郭崇韜善，崇韜數召璋與議軍事。紹琛心不平，謂璋曰：「吾有平蜀之功，公等樸樕相從，反呫囁於郭公之門，謀相傾害。吾為都將，獨不能以軍法斬公邪！」璋訴于崇韜。十二月，崇韜表璋為東川節度使，解其軍職。紹琛愈怒，曰：「吾冒白刃，陵險阻，定兩川，璋乃坐有之邪！」乃見崇韜言：「東川重地，任尚書有文武才，宜表為帥。」崇韜怒曰：「紹琛反邪，何敢違吾節度！」紹琛懼而退。戊寅，大赦，其與任約、徐嗣徽同謀者，一無所問。癸未，陳霸先使從事中郎江旰說徐嗣徽使南歸，嗣徽執旰送齊。魏主之在洛陽也，密遣閤內都督河南趙剛召東荊州刺史馮景昭帥兵入援，兵未及發，魏主西入關。景昭集府中文武議所從，司馬馮道和請據州待北方處分。剛曰：「公宜勒兵赴行在所。」久之，更無言者。剛抽刀投地曰：「公若欲為忠臣，請斬道和；如欲從賊，可速見殺！」景昭感悟，卽帥衆赴關中。侯景引兵逼穰城，東荊州民楊祖歡等起兵，以其衆邀景昭於路，景昭戰敗，剛沒蠻中。丙子，以饗太廟；丁亥，饗先農，躬耕藉田。辛未，內史邢文偉坐附會宗秦客貶珍州刺史。頃之，有制使至州，文偉以為誅己，遽自縊死。五月，甲申，丞相賢以老病乞骸骨；賜黃金百斤、安車、駟馬，罷就第。丞相致仕自賢始。唐以侍中周宗為鎮南節度使，左僕射兼門下侍郎、同平章事張居詠為鎮海節度使。戊午，武陵王至南洲，降者相屬；乙未，軍于溧洲。王自發尋陽，有疾不能見將佐，唯顏竣出入臥內，擁王於膝，親視起居。疾屢危篤，不任咨稟，竣皆專決。軍政之外，間以文敎書檄，應接遐邇，昏曉臨哭，若出一人。如是累旬，自舟中甲士亦不知王之危疾也。左衞大將軍廣平王雄，貴寵特盛，與高熲、虞慶則、蘇威稱為四貴。雄寬容下士，朝野傾屬，上惡其得衆，陰忌之，不欲其典兵馬；八月，壬戌，以雄為司空，實奪之權。雄旣無職務，乃杜門不通賓客。朱全忠命龐師古移兵攻兗州，與朱瑾戰，屢破之。鉷弟戶部郎中銲，凶險不法，召術士任海川問：「我有王者之相否？」海川懼，亡匿。鉷恐事泄，捕得，託以他事杖殺之。王府司馬韋會，安定公主之子，王繇之同產也，話之私庭。鉷使長安尉賈季鄰收會繫獄，縊殺之。繇不敢言。八月，庚申，天元如同州。周迪復越東興嶺為寇，辛未，詔護軍章昭達將兵討之。乙亥，詔：「王濬、唐彬旣定巴丘，與胡奮、王戎共平夏口、武昌，順流長騖，直造秣陵。杜預當鎮靜零、桂，懷輯衡陽。大兵旣過，荊州南境固當傳檄而定。預等各分兵以益濬、彬，太尉充移屯項。」慕容農至龍城，休士馬十餘日。諸將皆曰：「殿下之來，取道甚速，今至此久留不進，何也？」農曰：「吾來速者，恐餘巖過山鈔盜，侵擾良民耳。巖才不踰人，誑誘飢兒，烏集為羣，非有綱紀；吾已扼其喉，久將離散，無能為也。今此田善熟，未收而行，徒自耗損，當俟收畢，往則梟之，亦不出旬日耳。」頃之，農將步騎三萬至令支，巖衆震駭，稍稍踰城歸農。巖計窮出降，農斬之；進擊高句麗，復遼東、玄菟二郡。還至龍城，上疏請繕脩陵廟。秦相國穰侯伐魏。韓暴鳶救魏，穰侯大破之，斬首四萬。暴鳶走開封。魏納八城以和。穰侯復伐魏，走芒卯，入北宅。魏人割溫以和。九月，戊申，成景儁拔魏睢陵。戊午，北兗州刺史趙景悅圍荊山。裴邃帥騎三千襲壽陽，壬戌夜，斬關而入，克其外郭。魏揚州刺史長孫稚禦之，一日九戰，後軍蔡秀成失道不至，邃引兵還。別將擊魏淮陽，魏使行臺酈道元、都督河間王琛救壽陽，安樂王鑒救淮陽。鑒，詮之子也。己亥，魏罷五月五日、七月七日饗祖考。初，劉總奏分所屬為三道：以幽、涿、營為一道，請除張弘靖為節度使；平、薊、媯、檀為一道，請除平盧節度使薛平為節度使；瀛、莫為一道，請除權知京兆尹盧士玫為觀察使。初，燕人苦劉守光殘虐，軍士多歸於契丹；及守光被圍於幽州，其北邊士民多為契丹所掠；契丹日益強大。契丹王阿保機自稱皇帝，國人謂之天皇王，以妻述律氏為皇后，置百官；至是，改元神冊。楊炎欲城原州以復秦、原，命李懷光居前督作，朱泚、崔寧各將萬人翼其後。詔下涇州為城具，涇之將士怒曰：「吾屬為國家西門之屏，十餘年矣。始居邠州，甫營耕桑，有地著之安。徙屯涇州，披荊榛，立軍府；坐席未暖，又投之塞外。吾屬何罪而至此乎！」李懷光始為邠寧帥，卽誅溫儒雅等，軍令嚴峻。及兼涇原，諸將皆懼，曰：「彼五將何罪而為戮？今又來此，吾屬能無憂乎！」劉文喜因衆心不安，據涇州，不受詔，上疏復求段秀實為帥，不則朱泚。癸亥，以朱泚兼四鎮、北庭行軍、涇原節度使，代懷光。九月，癸卯，日南人姜子路反，交州都督王志遠擊破之。周以大司空侯莫陳崇為大宗伯。夏，四月，丁酉，太尉馮石為太傅，司徒劉熹為太尉，參錄尚書事；前司空李郃為司徒。夏，四月，癸卯朔，柳元景統寧朔將軍薛安都等十二軍發湓口，司空中兵參軍徐遺寶以荊州之衆繼之。丁未，武陵王發尋陽，沈慶之總中軍以從。庚戌，魏征虜將軍庾岳破張超於勃海，斬之。安與衡山王賜相責望，禮節間不相能。衡山王聞淮南王有反謀，恐為所幷，亦結賓客為反具，以為淮南已西，欲發兵定江、淮之間而有之。衡山王后徐來譖太子爽於王，欲廢之而立其弟孝。王囚太子而佩孝以王印，令招致賓客。賓客來者微知淮南、衡山有逆計，日夜從容勸之。王乃使孝客江都人枚赫、陳喜作輣車、鍛矢，刻天子璽、將相軍吏印。秋，衡山王當入朝，過淮南；淮南王乃昆弟語，除前隙，約束反具。衡山王卽上書謝病，上賜書不朝。高駢聞寶敗，列牙受賀，遣使饋以齏粉。寶怒，擲之地曰：「汝有呂用之在，他日未可知也！」揚州連歲饑，城中餒死者日數千人，坊市為之寥落，災異數見，駢悉以為周寶當之。癸亥，車駕幸奉天宮。趙郡王叡先使黃門侍郎王松年馳至鄴，宣肅宗遺命。湛猶疑其詐，使所親先詣殯所，發而視之。使者復命，湛喜，馳赴晉陽，使河南王孝瑜先入宮，改易禁衞。癸丑，世祖卽皇帝位於南宮，大赦，改元太寧。十二月，乙酉，魏以車騎大將軍、尚書右僕射元欽為儀同三司，太保京兆王繼為太傅，司徒崔光為太保。三月，癸酉，大司空王崇謝病免，以避王莽。甲辰，帝至晉州。秋，七月，戊寅，吐蕃寇鹽州。夏，四月，丙子朔，日有食之。冬，十月，丙辰，以李聽為太子少師。辛未，上祀南郊。廬江主薄呂習密使人請兵於吳，欲開門為內應；吳主使衞將軍全琮督前將軍朱桓等赴之，旣至，事露，吳軍還。辛未，魏主還宮。秋，七月，丙戌，初行大周刑統。三月，溫有疾，停建康十四日，甲午，還姑孰。夏，四月，定陵成侯鍾繇卒。庚申，以幷州都督李世勣為通漢道行軍總管，兵部尚書李靖為定襄道行軍總管，華州刺史柴紹為金河道行軍總管，靈州大都督薛萬徹為暢武道行軍總管，衆合十餘萬，皆受李勣節度，分道出擊突厥。秦王、楚王盟于黃棘；秦復與楚上庸。魏葭蘆鎮主楊廣香請降，丙辰，以廣香為沙州刺史。賊遺紙於金吾及府、縣，曰：「毋急捕我，我先殺汝。」故捕賊者不敢甚急。兵部侍郎許孟容見上言：「自古未有宰相橫尸路隅而盜不獲者，此朝廷之辱也！」因涕泣。又詣中書揮涕言：「請奏起裴中丞為相，大索賊黨，窮其姦源。」戊申，詔中外所在搜捕，獲賊者賞錢萬緡，官五品；敢庇匿者，舉族誅之。於是京城大索，公卿家有複壁、重橑者皆索之。是歲，詔以陳慶之為都督南‧北司等四州諸軍事、南‧北司二州刺史。慶之引兵圍魏懸瓠，破魏潁州刺史婁起等於溱水，又破行臺孫騰等於楚城。罷義陽鎮兵，停水陸漕運，江、湖諸州並得休息；開田六千頃，二年之後，倉廩充實。南漢中書侍郎、同平章事盧膺卒。以四鎮、北庭行營節度使馬璘兼邠寧節度使。璘以段秀實為三使都虞候。卒有能引弓重二百四十斤者，犯盜當死，璘欲生之，秀實曰：「將有愛憎而法不一，雖韓、彭不能為理。」璘善其議，竟殺之。璘處事或不中理，秀實力爭之。璘有時怒甚，左右戰栗，秀實曰：「秀實罪若可殺，何以怒為！無罪殺人，恐涉非道。」璘拂衣起，秀實徐步而出；良久，璘置酒召秀實謝之。自是軍州事皆咨秀實而後行。璘由是在邠寧，聲稱殊美。西突厥頡苾達度設數遣使請兵討沙鉢羅可汗。甲戌，遣豐州都督元禮臣冊拜頡苾達度設為可汗。禮臣至碎葉城，沙鉢羅發兵拒之，不得前。頡苾達度設部落多為沙鉢羅所併，餘衆寡弱，不為諸姓所附，禮臣竟不冊拜而歸。壬申，梁主入朝于隋，服通天冠、絳紗袍，北面受郊勞。及入見於大興殿，隋主服通天冠、絳紗袍，梁主服遠遊冠、朝服，君臣並拜。賜縑萬匹，珍玩稱是。壬子，齊主以梁國稱藩，詔凡梁民悉遣南還。山人韓穎改造新曆，丁巳，初行穎曆。二月，丙子朔，以宋王成器為同州刺史，豳王守禮為豳州刺史，左羽林大將軍岐王隆範為左衞率，右羽林大將軍薛王隆業為右衞率；太平公主蒲州安置。無鹽危山土自起覆草，如馳道狀；又，瓠山石轉立。東平王雲及后謁自之石所祭；治石象瓠山立石，束倍草，幷祠之。河內息夫躬、長安孫寵相與謀共告之，曰：「此取封侯之計也！」乃與中郎右師譚共因中常侍宋弘上變事，告焉。是時上被疾，多所惡，事下有司，逮王后謁下獄驗治；服「祠祭詛祝上，為雲求為天子，以為石立，宣帝起之表也。」有司請誅王，有詔，廢徙房陵。雲自殺，謁及舅伍宏及成帝舅安成共侯夫人放，皆棄市。事連御史大夫王崇，左遷大司農。擢寵為南陽太守，譚潁川都尉，弘、躬皆光祿大夫、左曹、給事中。初，太弟中庶子蘭陵繆播有寵於司空越；播從弟右衞率胤，太宰顒前妃之弟也。越之起兵，遣播、胤詣長安說顒，令奉帝還洛，約與顒分陝為伯。顒素信重播兄弟，卽欲從之。張方自以罪重，恐為誅首，謂顒曰：「今據形勝之地，國富兵強，奉天子以號令，誰敢不從，柰何拱手受制於人！」顒乃止。及劉喬敗，顒懼，欲罷兵，與山東和解，恐張方不從，猶豫未決。燕魏尹范陽王德上疏，以為：「先帝應天受命，志平六合；陛下纂統，當繼而成之。今苻氏骨肉乖離，國分為五，投誠請援，前後相尋，是天以秦賜燕也。天與不取，反受其殃，吳、越之事，足以觀矣。宜命皇甫真引幷、冀之衆徑趨蒲阪，吳王垂引許、洛之兵馳解廋圍，太傅總京師虎旅為二軍後繼，傳檄三輔，示以禍福，明立購賞，彼必望風響應，渾壹之期，於此乎在矣！」時燕人多請救陝，因圖關中者，太傅評曰：「秦，大國也，今雖有難，未易可圖。朝廷雖明，未如先帝；吾等智略，又非太宰之比。但能閉關保境足矣，平秦非吾事也。」司都功曹張老上書請定齊律，詔右僕射薛琡等取魏麟趾格，更討論損益之。乙巳，有事于南郊，上不齋于次。詰朝，備法駕，至卽行禮。是日，大風。上獨獻上帝，三公分獻五帝。禮畢，御馬疾驅而歸。阿史那從禮說誘九姓府、六胡州諸胡數萬衆，聚於經略軍北，將寇朔方，上命郭子儀詣天德軍發兵討之。左武鋒使僕固懷恩之子玢別將兵與虜戰，兵敗，降之；旣而復逃歸，懷恩叱而斬之。將士股栗，無不一當百，遂破同羅。是歲，戶部奏天下郡三百二十一，縣千五百三十八，鄉萬六千八百二十九，戶九百六萬九千一百五十四，口五千二百八十八萬四百八十八。春，正月，東平王蒼與諸王俱來朝，月餘，還國。帝臨送歸宮，悽然懷思，乃遣使手詔賜東平國中傅曰：「辭別之後，獨坐不樂，因就車歸，伏軾而吟，瞻望永懷，實勞我心。誦及采菽，以增歎息。日者問東平王：『處家何等最樂？』王言：『為善最樂。』其言甚大，副是要腹矣。今送列侯印十九枚，諸王子年五歲已上能趨拜者，皆令帶之。」初，高祖鎮河東，皇弟崇為馬步都指揮使，與蕃漢都孔目官郭威爭權，有隙。及威執政，崇憂之。節度判官鄭珙，勸崇為自全計，崇然之。珙，青州人也。八月，庚辰，崇表募兵四指揮，自是選募勇士，招納亡命，繕甲兵，實府庫，罷上供財賦，皆以備契丹為名；朝廷詔令，多不稟承。役之始作也，駢恐南詔揚聲入寇，雖不敢決來，役者必驚擾，乃奏遣景仙託遊行入南詔，說諭驃信使歸附中國，仍許妻以公主，因與議二國禮儀，久之不決。駢又聲言欲巡邊，朝夕通烽火，至大渡河，而實不行，蠻中惴恐。由是訖於城成，邊候無風塵之警。先是，西川將吏入南詔，驃信皆坐受其拜，駢以其俗尚浮屠，故遣景仙往，驃信果帥其大臣迎拜，信用其言。莽性躁擾，不能無為，每有所興造，動欲慕古，不度時宜，制度又不定；吏緣為姦，天下謷謷，陷刑者衆。莽知民愁怨，乃下詔：「諸食王田，皆得賣之，勿拘以法。犯私買賣庶人者，且一切勿治。」然他政誖亂，刑罰深刻，賦斂重數，猶如故焉。楚、趙、魏、韓、衞合從以伐秦，楚王為從長，春申君用事，取壽陵。至函谷，秦師出，五國之師皆敗走。楚王以咎春申君，春申君以此益疏。觀津人朱英謂春申君曰：「人皆以楚為強，君用之而弱。其於英不然。先君時，秦善楚，二十年而不攻楚，何也？秦踰黽阨之塞而攻楚，不便；假道於兩周，背韓、魏而攻楚，不可。今則不然。魏旦暮亡，不能愛許、鄢陵，魏割以與秦，秦兵去陳百六十里。臣之所觀者，見秦、楚之日鬬也。」楚於是去陳，徙壽春，命曰郢。春申君就封於吳，行相事。蜀主命太子宗懿判六軍，開永和府，妙選朝士為僚屬。乙丑，陳敬瑄遣蜀州刺史任從海將兵二萬救邛州，戰敗，欲以蜀州降王建；敬瑄殺之，以徐公鉥代為蜀州刺史。丙寅，嘉州刺史朱實舉州降于建。丙子，僰道土豪文武堅執戎州刺史謝承恩降于建。甲子，車駕還京師。吳主之嬖臣岑昏，以傾險諛佞，致位九列，好興功役，為衆患苦。及晉兵將至，殿中親近數百人叩頭請於吳主曰：「北軍日近而兵不舉刃，陛下將如之何？」吳主曰：「何故？」對曰：「正坐岑昏耳。」吳主獨言：「若爾，當以奴謝百姓！」衆因曰：「唯！」遂並起收昏；吳主駱驛追止，已屠之矣。楊素將輕騎五千襲王耼、紇單貴於蒲州，夜，至河際，收商賈船，得數百艘，船內多置草，踐之無聲，遂銜枚而濟；遲明，擊之；紇單貴敗走，耼懼，以城降。有詔徵素還。初，素將行，計日破賊，皆如所量，於是以素為幷州道行軍總管、河北道安撫大使，帥衆數萬以討諒。世充每聽朝，殷勤誨諭，言詞重複，千端萬緒，侍衞之人不勝倦弊，百司奏事，疲於聽受。御史大夫蘇良諫曰：「陛下語太多而無領要，計云爾卽可，何煩許辭也！」世充默然良久，亦不罪良，然性如是，終不能改也。詔以王景崇兼鳳翔巡檢使。景崇引兵至鳳翔，侯益尚未行，景崇以禁兵分守諸門。或勸景崇殺益，景崇以受先朝密旨，嗣主未之知，或疑於專殺，猶豫未決。益聞之，不告景崇而去，景崇悔，自詬。戊戌，益入朝，隱帝問：「何故召蜀軍？」對曰：「臣欲誘致而殺之。」帝哂之。燕太原王奇，楷之子，蘭汗之外孫也，汗亦不殺，以為征南將軍。得入見長樂王盛，盛潛使奇逃出起兵。奇起兵於建安，衆至數千，汗遣蘭堤討之。盛謂汗曰：「善駒小兒，未能辦此，豈非有假託其名欲為內應者乎！太尉素驕，難信，不宜委以大衆。」汗然之，罷堤兵，更遣撫軍將軍仇尼慕將兵討奇。用之微時，依止江陽后土廟，舉動祈禱。及得志，白駢崇大其廟，極江南工材之選，每軍旅大事，以少牢禱之。用之又言神仙好樓居，說駢作迎仙樓，費十五萬緡。又作延和閣，高八丈。歐陽修論曰：自古亂亡之國，必先壞其法制而後亂從之，此勢之然也，五代之際是已。文珂、守恩皆漢大臣，而周太祖以一樞密使頭子而易置之，如更戍卒。是時太祖未有無君之志，而所為如此者，蓋習為常事，故文珂不敢違，守恩不敢拒。太祖旣處之不疑，而漢廷君臣亦置而不問，豈非綱紀壞亂之極而至於此歟！是以善為天下慮者，不敢忽於微而常杜其漸也，可不戒哉！太子罕接宮臣，典膳丞全椒邢文偉輒減所供膳，并上書諫太子。太子復書，謝以多疾及入侍少暇，嘉納其意。頃之，右史缺，上曰：「邢文偉事吾子，能撤膳進諫，此直士也。」擢為右史。丁卯，玄至姑孰，使共將馮該等攻歷陽，襄城太守司馬休之嬰城固守。玄軍斷洞浦，焚豫州舟艦。豫州刺史譙王尚之帥步卒九千陣於浦上，遣武都太守楊秋屯橫江，秋降于玄軍。尚之衆潰，逃于涂中，玄捕獲之。司馬休之出戰而敗，棄城走。春，正月，匈奴呼韓邪單于來朝，自言願壻漢氏以自親。帝以後宮良家子王嬙字昭君賜單于。單于驩喜，上書「願保塞上谷以西至敦煌，傳之無窮。請罷邊備塞吏卒，以休天子人民。」天子下有司議，議者皆以為便。郎中侯應習邊事，以為不可許。上問狀，應曰：「周、秦以來，匈奴暴桀，寇侵邊境；漢興，尤被其害。臣聞北邊塞至遼東，外有陰山，東西千餘里，草木茂盛，多禽獸，本冒頓單于依阻其中，治作弓矢，來出為寇，是其苑囿也。至孝武世，出師征伐，斥奪此地，攘之於幕北，建塞徼，起亭隧，築外城，設屯戍以守之，然後邊境用得少安。幕北地平，少草木，多大沙，匈奴來寇，少所蔽隱；從塞以南，徑深山谷，往來差難。邊長老言：『匈奴失陰山之後，過之未嘗不哭也！』如罷備塞吏卒，示夷狄之大利，不可一也。今聖德廣被，天覆匈奴，匈奴得蒙全活之恩，稽首來臣。夫夷狄之情，困則卑順，強則驕逆，天性然也。前已罷外城，省亭隧，纔足以候望，通烽火而已。古者安不忘危，不可復罷，二也。中國有禮義之敎，刑罰之誅，愚民猶尚犯禁；又況單于，能必其衆不犯約哉！三也。自中國尚建關梁以制諸侯，所以絕臣下之覬欲也。設塞徼，置屯戍，非獨為匈奴而已，亦為諸屬國降民本故匈奴之人，恐其思舊逃亡，四也。近西羌保塞，與漢人交通，吏民貪利，侵盜其畜產、妻子，以此怨恨，起而背畔。今罷乘塞，則生嫚易分爭之漸，五也。往者從軍多沒不還者，子孫貧困，一旦亡出，從其親戚，六也。又邊人奴婢愁苦，欲亡者多，曰：『聞匈奴中樂，無柰候望急何！』然時有亡出塞者，七也。盜賊桀黠，羣輩犯法，如其窘急，亡北出，則不可制，八也。起塞以來百有餘年，非皆以土垣也，或因山巖、石、木、谿谷、水門，稍稍平之，卒徒築治，功費久遠，不可勝計。臣恐議者不深慮其終始，欲以壹切省繇戍，十年之外，百歲之內，卒有他變，障塞破壞，亭隧滅絕，當更發屯繕治，累歲之功不可卒復，九也。如罷戍卒，省候望，單于自以保塞守禦，必深德漢，請求無已；小失其意，則不可測。開夷狄之隙，虧中國之固，十也。非所以永持至安，威制百蠻之長策也！」對奏，天子有詔：「勿議罷邊塞事。」使車騎將軍嘉口諭單于曰：「單于上書願罷北塞吏士屯戍，子孫世世保塞。單于鄉慕禮義，所以為民計者甚厚，此長久之策也。朕甚嘉之！中國四方皆有關梁障塞，非獨以備塞外也，亦以防中國姦邪放縱，出為寇害，故明法度以專衆心也。敬諭單于之意，朕無疑焉。為單于怪其不罷，故使嘉曉單于。」單于謝曰：「愚不知大計，天子幸使大臣告語，甚厚！」或告右丞魏徵私其親戚，上使御史大夫溫彥博按之，無狀。彥博言於上曰：「徵不存形迹，遠避嫌疑，心雖無私，亦有可責。」上令彥博讓徵，且曰：「自今宜存形迹。」他日，徵入見，言於上曰：「臣聞君臣同體，宜相與盡誠；若上下但存形迹，則國之興喪尚未可知，臣不敢奉詔。」上瞿然曰：「吾已悔之。」徵再拜曰：「臣幸得奉事陛下，願使臣為良臣，勿為忠臣。」上曰：「忠、良有以異乎？」對曰：「稷、契、皋陶，君臣協心，俱享尊榮，所謂良臣。龍逄、比干，面折廷爭，身誅國亡，所謂忠臣。」上悅，賜絹五百匹。己巳，楚王殷卒，遺命諸子，兄弟相繼；置劍於祠堂，曰；「違吾命者戮之！」諸將議遣兵守四境，然後發喪，兵部侍郎黃損曰：「吾喪君有君，何備之有！宜遣使詣鄰道告終稱嗣而已。」戊辰，淮西節度使王仲昇與史朝義將謝欽讓戰于申州城下，為賊所虜，淮西震駭。會侯希逸、田神功、能元皓攻汴州，朝義召欽讓兵救之。丁亥，新羅王法敏卒，遣使立其子政明。春，貳師將軍來至京師。貳師所過小國聞宛破，皆使其子弟從入貢獻，見天子，因為質焉。軍還，入馬千餘匹。後行，軍非乏食，戰死不甚多，而將吏貪，不愛卒，侵牟之，以此物故者衆。天子為萬里而伐，不錄其過，乃下詔封李廣利為海西侯，封趙弟為新畤侯，以上官桀為少府，軍官吏為九卿者三人，諸侯相、郡守、二千石百餘人，千石以下千餘人，奮行者官過其望，以謫過行，皆黜其勞，士卒賜直四萬錢。冬，十月，戊子朔，日有食之。上初卽位，不忍觀破陳樂，命撤之。辛酉，太常少卿韋萬石奏：「久寢不作，懼成廢缺。請自今大宴會復奏之。」上從之。潘炕言於蜀主曰：「太子與唐道襲爭權耳，無他志也。陛下宜面諭大臣以安社稷。」蜀主乃召兼中書令王宗侃、王宗賀、前利州團練使王宗魯，使發兵討為亂者徐瑤、常謙等。宗侃等陳於西毬場門，兼侍中王宗黯自大安門梯城而入，與瑤、謙戰於會同殿前，殺數十人。瑤死，謙與太子奔龍躍池，匿於艦中。己酉，太子出就舟人匄食，舟人以告蜀主，亟遣集王宗翰往慰撫之；比至，太子已為衞士所殺。蜀主疑宗翰殺之，大慟不已。左右恐事變，會張格呈慰諭軍民牓，讀至「不行斧鉞之誅，將誤社稷之計」，蜀主收涕曰：「朕何敢以私害公！」於是下詔廢太子元膺為庶人。宗翰奏誅手刃太子者，元膺左右坐誅死者數十人，貶竄者甚衆。王濬自武昌順流徑趣建業；吳主遣游擊將軍張象帥舟師萬人禦之，象衆望旗而降。濬兵甲滿江，旌旗燭天，威勢甚盛，吳人大懼。詔懸王琳首於建康市。故吏梁驃騎倉曹參軍朱瑒致書徐陵求其首，曰：「竊以典午將滅，徐廣為晉家遺老；當塗已謝，馬孚稱魏室忠臣。梁故建寧公琳，當離亂之辰，總方伯之任，天厭梁德，尚思匡繼，徒蘊包胥之志，終遘萇弘之眚，至使身沒九泉，頭行千里。伏惟聖恩博厚，明詔爰發，赦王經之哭，許田橫之葬。不使壽春城下，唯傳報葛之人；滄洲島上，獨有悲田之客。」陵為之啟上。十二月，壬辰朔，并熊曇朗等首皆還其親屬。瑒瘞琳於八公山側，義故會葬者數千人。瑒間道奔齊，別議迎葬，尋有壽陽人茅智勝等五人，密送其柩於鄴。齊贈琳開府儀同三司、錄尚書事，諡曰忠武王，給轀輬車以葬之。丁未，李紹榮以諸道兵再攻鄴都。庚戌，裨將楊重霸帥衆數百登城，後無繼者，重霸等皆死。賊知不赦，堅守無降意。朝廷患之，日發中使促魏王繼岌東還。繼岌以中軍精兵皆從任圜討李紹琛，留利州待之，未得還。丁巳，以吏部尚書徐陵為左僕射。曹義宗等取魏順陽、馬圈，與裴衍等戰於淅陽，義宗等敗退。衍等復取順陽，進圍馬圈。洛州刺史董紹以馬圈城堅，衍等糧少，上書言其必敗。未幾，義宗擊衍等，破之，復取順陽。魏以王羆為荊州刺史。帝在朝城，梁段凝進至臨河之南，澶西、相南，日有寇掠。自德勝失利以來，喪芻糧數百萬，租庸副使孔謙暴斂以供軍，民多流亡，租稅益少，倉廩之積不支半歲。澤潞未下。盧文進、王郁引契丹屢過瀛、涿之南，傳聞俟草枯冰合，深入為寇，又聞梁人欲大舉數道入寇，帝深以為憂，召諸將會議。宣徽使李紹宏等皆以為鄆州城門之外皆為寇境，孤遠難守，有之不如無之，請以易衞州及黎陽於梁，與之約和，以河為境，休兵息民，俟財力稍集，更圖後舉。帝不悅，曰：「如此吾無葬地矣。」乃罷諸將，獨召郭崇韜問之。對曰：「陛下不櫛沐，不解甲，十五餘年，其志欲以雪家國之讎恥也。今已正尊號，河北士庶日望升平，始得鄆州尺寸之地，不能守而棄之，安能盡有中原乎！臣恐將士解體，將來食盡衆散，雖畫河為境，誰為陛下守之！臣嘗細詢康延孝以河南之事，度己料彼，日夜思之，成敗之機決在今歲。梁今悉以精兵授段凝，據我南鄙，又決河自固，謂我猝不能渡，恃此不復為備。使王彥章侵逼鄆州，其意冀有姦人動搖，變生於內耳。段凝本非將材，不能臨機決策，無足可畏。降者皆言大梁無兵，陛下若留兵守魏，固保楊劉，自以精兵與鄆州合勢，長驅入汴，彼城中旣空虛，必望風自潰。苟偽主授首，則諸將自降矣。不然，今秋穀不登，軍糧將盡，若非陛下決志，大功何由可成！諺曰：『當道築室，三年不成。』帝王應運，必有天命，在陛下勿疑耳。」帝曰：「此正合朕志。丈夫得則為王，失則為虜，吾行決矣！」司天奏：「今歲天道不利，深入必無功。」帝不聽。齊慕容儼始入郢州，而侯瑱等奄至城下，儼隨方備禦，瑱等不能克；乘間出擊瑱等軍，大破之。城中食盡，煑草木根葉及靴皮帶角食之，與士卒分甘共苦，堅守半歲，人無異志。貞陽侯淵明立，乃命瑱等解圍，瑱還鎮豫章。齊人以城在江外難守，因割以還梁。儼歸，望齊主，悲不自勝。齊主呼前，執其手，脫帽看髮，歎息久之。八月，壬午，車駕發榆林，歷雲中，泝金河。時天下承平，百物豐實，甲士五十餘萬，馬十萬匹，旌旗輜重，千里不絕。令宇文愷等造觀風行殿，上容侍衞者數百人，離合為之，下施輪軸，倏忽推移。又作行城，周二千步，以板為榦，衣之以布，飾以丹青，樓櫓悉備。胡人驚以為神，每望御營，十里之外，屈膝稽顙，無敢乘馬。啟民奉廬帳以俟車駕；乙酉，帝幸其帳，啟民奉觴上壽，跪伏恭甚，王侯以下袒割於帳前，莫敢仰視。帝大悅，賦詩曰：「呼韓頓顙至，屠耆接踵來；何如漢天子，空上單于臺。」皇后亦幸義成公主帳。帝賜啟民及公主金甕各一，并衣服被褥錦綵，特勒以下，受賜各有差。帝還，啟民從入塞，己丑，遣歸國。帝從容謂祕書郎虞世南曰：「我性不喜人諫，若位望通顯而諫以求名，彌所不耐。至於卑賤之士，雖少寬假，然卒不置之地上。汝其知之！」世南，世基之弟也。前彰武節度使王令溫代暉鎮朔方，不存撫羌、胡，以中國法繩之。羌、胡怨怒，競為寇鈔。拓跋彥超、石存、也廝褒三族，共攻靈州，殺令溫弟令周。戊午，令溫上表告急。上遂東巡海上，行禮祠八神。齊人之上疏言神怪、奇方者以萬數，乃益發船，令言海中神山者數千人求蓬萊神人。公孫卿持節常先行，候名山，至東萊，言：「夜見大人，長數丈，就之則不見，其迹甚大，類禽獸云。」羣臣有言：「見一老父牽狗，言『吾欲見鉅公』，已忽不見。」上旣見大迹，未信，及羣臣又言老父，則大以為仙人也，宿留海上；與方士傳車及間使求神仙，人以千數。楊國忠忌陳希烈，希烈累表辭位；上欲以武部侍郎吉溫代之，國忠以溫附安祿山，奏言不可；以文部侍郎韋見素和雅易制，薦之。八月，丙戌，以希烈為太子太師，罷政事；以見素為武部尚書、同平章事。初，李德裕為浙西觀察使，漳王傅母杜仲陽坐宋申錫事放歸金陵，詔德裕存處之。會德裕已離浙西，牒留後李蟾使如詔旨。至是，左丞王璠、戶部侍郎李漢奏德裕厚賂仲陽，陰結漳王，圖為不軌。上怒甚，召宰相及璠、漢、鄭注等面質之。璠、漢等極口誣之，路隋曰：「德裕不至有此。果如所言，臣亦應得罪！」言者稍息。夏，四月，以德裕為賓客分司。漢主立其子永為魯王，理為梁王。鄧遵募上郡全無種羌雕何刺殺狼莫；封雕何為羌侯。自羌叛十餘年間，軍旅之費，凡用二百四十餘億，府帑空竭，邊民及內郡死者不可勝數，幷、涼二州遂至虛耗。及零昌、狼莫死，諸羌瓦解，三輔、益州無復寇警。詔封鄧遵為武陽侯，邑三千戶。遵以太后從弟，故爵封優大。任尚與遵爭功，又坐詐增首級、受賕枉法贓千萬已上，十二月，檻車徵尚，棄市，沒入財物。鄧騭子侍中鳳嘗受尚馬，騭髡妻及鳳以謝罪。甲申，初營宗廟於洛陽。秋，大鴻臚廣明、軍正王平擊益州，斬首、捕虜三萬餘人，獲畜產五萬餘頭。上責高霞寓之敗，霞寓稱李遜應接不至。秋，七月，貶霞寓為歸州刺史，遜亦左遷恩王傅。以河南尹鄭權為山南東道節度使。以荊南節度使袁滋為彰義節度、申‧光‧蔡‧唐‧隨‧鄧觀察使，以唐州為理所。梁震薦前陵州判官貴平孫光憲於季興，使掌書記。季興大治戰艦，欲攻楚，光憲諫曰：「荊南亂離之後，賴公休息士民，始有生意，若又與楚國交惡，他國乘吾之弊，良可憂也。」季興乃止。三月，乙丑朔，日有食之。十一月，丙戌，帝加元服，大赦。金城王乾歸擊侯年部，大破之。於是秦、涼、鮮卑、羌、胡多附乾歸，乾歸悉授以官爵。二月，武威道總管王孝傑破吐蕃3a8d論贊刃、突厥可汗俀子等於泠泉及大嶺，各三萬餘人，碎葉鎮守使韓思忠破泥熟俟斤等萬餘人。趙田部吏趙奢收租稅，平原君家不肯出；趙奢以法治之，殺平原君用事者九人。平原君怒，將殺之。趙奢曰：「君於趙為貴公子，今縱君家而不奉公則法削，法削則國弱，國弱則諸侯加兵，是無趙也。君安得有此富乎！以君之貴，奉公如法則上下平，上下平則國強，國強則趙固，而君為貴戚，豈輕於天下邪！」平原君以為賢，言之於王。王使治國賦，國賦太平，民富而府庫實。丁卯，郭子儀自奉天入朝。秋，七月，魏長樂武烈公若干惠卒。閏月，乙丑，以石堡城為神武軍，又於劍南西山索磨川置保寧都護府。安重誨以孔循少侍宮禁，謂其諳練故事，知朝士行能，多聽其言。豆盧革、韋說旣得罪，朝廷議置相，循意不欲用河北人，先已薦鄭珏，又薦太常卿崔協。任圜欲用御史大夫李琪；鄭珏素惡琪，故循力沮之，謂重誨曰：「李琪非無文學，但不廉耳。宰相但得端重有器度者，足以儀刑多士矣。」他日議於上前，上問誰可相者，重誨以協對。圜曰：「重誨未悉朝中人物，為人所賣。協雖名家，識字甚少。臣旣以不學忝相位，柰何更益以協，為天下笑乎！」上曰：「宰相重任，卿輩更審議之。吾在河東時見馮書記多才博學，與物無競，此可相矣。」旣退，孔循不揖，拂衣徑去，曰：「天下事一則任圜，二則任圜，圜何者！使崔協暴死則已，不死會須相之。」因稱疾不朝者數日，上使重誨諭之，方入。重誨私謂圜曰：「今方乏人，協且備員，可乎？」圜曰：「明公捨李琪而相崔協，是猶棄蘇合之丸，取蛣蜣之轉也。」循與重誨共事，日短琪而譽協，癸亥，竟以端明殿學士馮道及崔協並為中書侍郎、同平章事。協，邠之曾孫也。汝南、新蔡二郡太守周矜起兵於懸瓠以應建康。袁顗誘矜司馬汝南常珍奇執矜，斬之，以珍奇代為太守。上命六軍脩麟德殿；右龍武統軍張奉國、大將軍李文悅以外寇初平，營繕太多，白宰相，冀有論諫；裴度因奏事言之。上怒，二月，丁卯，以奉國為鴻臚卿，壬申，以文悅為右武衞大將軍，充威遠營使。於是浚龍首池，起承暉殿，土木浸興矣。邵陵王綸在汝南，脩城池，集士卒，將圖安陸。魏安州刺史馬祐以告丞相泰，泰遣楊忠將萬人救安陸。漢主聰出畋，以愍帝行車騎將軍，戎服執戟前導。見者指之曰：「此故長安天子也。」聚而觀之，故老有泣者。太子粲言於聰曰：「昔周武王豈樂殺紂乎？正恐同惡相求，為患故也。今興兵聚衆者，皆以子業為名，不如早除之！」聰曰：「吾前殺庾珉輩，而民心猶如是。吾未忍復殺也，且小觀之。」十二月，聰饗羣臣于光極殿，使愍帝行酒洗爵，已而更衣，又使之執蓋；晉臣多涕泣，有失聲者。尚書郎隴西辛賓起，抱帝大哭，聰命引出，斬之。更始遣枉功侯李寶、益州刺史李忠將兵萬餘人徇蜀、漢；公孫述遣其弟恢擊寶、忠於緜竹，大破走之。述遂自立為蜀王，都成都，民、夷皆附之。吳主以濮陽興為丞相，廷尉丁密、光祿勳孟宗為左右御史大夫。初，興為會稽太守，吳主在會稽，興遇之厚；左將軍張布嘗為會稽王左右督將，故吳主卽位，二人皆貴寵用事；布典宮省，興關軍國，以佞巧更相表裏，吳人失望。先是，顯祖之世，羣臣人不自保。及濟南王立，演謂王晞曰：「一人垂拱，吾曹亦保優閒。」因言：「朝廷寬仁，真守文良主。」晞曰：「先帝時，東宮委一胡人傅之。今春秋尚富，驟覽萬機，殿下宜朝夕先後，親承音旨。而使他姓出納詔命，大權必有所歸，殿下雖欲守藩，其可得邪！借令得遂沖退，自審家祚得保靈長乎？」演默然久之，曰：「何以處我？」晞曰：「周公抱成王攝政七年，然後復子明辟，惟殿下慮之！」演曰：「我何敢自比周公！」晞曰：「殿下今日地望，欲不為周公，得邪？」演不應。顯祖常遣胡人康虎兒保護太子，故晞言及之。十二月，中書門下奏：「度僧不精，則戒法墮壞；造寺無節，則損費過多，請自今諸州準元敕許置寺外，有勝地靈迹許脩復，繁會之縣許置一院。嚴禁私度僧、尼。若官度僧、尼有闕，則擇人補之，仍申祠部給牒。其欲遠遊尋師者，須有本州公驗。」從之。八月，戊子，蜀主以李昊領武信節度使，右補闕李起上言：「故事，宰相無領方鎮者。」蜀主曰：「昊家多宂費，以厚祿優之耳。」起，邛州人，性婞直，李昊嘗語之曰：「以子之才，苟能慎默，當為翰林學士。」起曰：「俟無舌，乃不言耳。」旱，禁酤酒。乙丑，河東節度使王鍔薨。春，三月，詔選孫皓宮人五千人入宮。帝旣平吳，頗事遊宴，怠於政事，掖庭殆將萬人。常乘羊車，恣其所之，至便宴寢；宮人競以竹葉插戶，鹽汁灑地，以引帝車。而后父楊駿及弟珧、濟始用事，交通請謁，勢傾內外，時人謂之三楊，舊臣多被疏退。山濤數有規諷，帝雖知而不能改。春，正月，以議郎孔羨為宗聖侯，奉孔子祀。九月，巴、賨夷帥朴胡、杜濩、任約，各舉其衆來附。於是分巴郡，以胡為巴東太守，濩為巴西太守，約為巴郡太守，皆封列侯。或勸錢鏐渡江東保越州，以避徐、許之難。杜建徽按劍叱之曰：「事或不濟，同死於此，豈可復東渡乎！」李克用引兵圍邢州，王鎔遣牙將王藏海致書解之。克用怒，斬藏海，進兵擊鎔，敗鎮兵於平山。辛巳，攻天長鎮，旬日不下。鎔出兵三萬救之，克用逆戰於叱日嶺下，大破之，斬首萬餘級，餘衆潰去。河東軍無食，脯其尸而啗之。庚戌，西臺侍郎陝人上官儀同東西臺三品。九月，壬申，上行幸南陽；進幸汝南南頓縣舍，置酒會，賜吏民，復南頓田租一歲。父老前叩頭言：「皇考居此日久，陛下識知寺舍，每來輒加厚恩，願賜復十年。」帝曰：「天下重器，常恐不任，日復一日，安敢遠期十歲乎！」吏民又言：「陛下實惜之，何言謙也！」帝大笑，復增一歲。進幸淮陽、梁、沛。冬，十月，乙未，以左僕射蕭倣為門下侍郎、同平章事。二月，滎陽賊殺中牟令。三月，河南尹何苗討滎陽賊，破之；拜苗為車騎將軍。尚書論建義功，奏封劉裕豫章郡公，劉毅南平郡公，何無忌安成郡公，自餘封賞有差。夏，五月，丙申，上幸明德宮避暑。上自卽位，每日視事；庚子，宰相奏天下無虞，請隔日視事；許之。詔又取良家及小將吏女五千人入宮選之，母子號哭於宮中，聲聞於外。五月，癸卯，王勱卒。丙申，魏葬孝文帝於長陵，廟號高祖。九月，帝謂安重誨曰：「從榮左右有矯宣朕旨，令勿接儒生，恐弱人志氣者。朕以從榮年少臨大藩，故擇名儒使輔導之，今奸人所言乃如此！」欲斬之；重誨請嚴戒而已。劉夫人無子，克用寵姬曹氏生存勗，劉夫人待曹氏加厚。克用以是益賢之，諸姬有子，輒命夫人母之；夫人敎養，悉如所生。夏，五月，丙午，藍田獻侯王坦之卒；臨終與謝安、桓沖書，惟以國家為憂，言不及私。上之幸奉天也，糧料使崔縱勸李懷光令入援，懷光從之。縱悉斂軍資與懷光皆來。懷光晝夜倍道，至河中，力疲，休兵三日。河中尹李齊運傾力犒宴，軍尚欲遷延。崔縱先輦貨財渡河，謂衆曰：「至河西，悉以分賜。」衆利之，西屯蒲城，有衆五萬。齊運，惲之孫也。李克用表汾州刺史孟遷為昭義留後。李密說翟讓曰：「今東都空虛，兵不素練；越王沖幼，留守諸官政令不壹，士民離心。段達、元文都，闇而無謀，以僕料之，彼非將軍之敵。若將軍能用僕計，天下可指麾而定。」乃遣其黨裴叔方覘東都虛實，留守官司覺之，始為守禦之備，且馳表告江都。密謂讓曰：「事勢如此，不可不發。兵法曰：『先則制於己，後則制於人。』今百姓饑饉，洛口倉多積粟，去都百里有餘，將軍若親帥大衆，輕行掩襲，彼遠未能救，又先無豫備，取之如拾遺耳。比其聞知，吾已獲之，發粟以賑窮乏，遠近孰不歸附！百萬之衆，一朝可集，枕威養銳，以逸待勞，縱彼能來，吾有備矣。然後檄召四方，引賢豪而資計策，選驍悍而授兵柄，除亡隋之社稷，布將軍之政令，豈不盛哉！」讓曰：「此英雄之略，非僕所堪；惟君之命，盡力從事，請君先發，僕為後殿。」庚寅，密、讓將精兵七千人出陽城北，踰方山，自羅口襲興洛倉，破之；開倉恣民所取，老弱襁負，道路相屬。前磁州刺史康福，善胡語，上退朝，多召入便殿，訪以時事，福以胡語對；安重誨惡之，常戒之曰：「康福，汝但妄奏事，會當斬汝！」福懼，求外補。重誨以靈州深入胡境，為帥者多遇害，戊戌，以福為朔方、河西節度使。福見上，涕泣辭之；上命重誨為福更他鎮，重誨曰：「福自刺史無功建節，尚復何求！且成命已行，難以復改。」上不得已，謂福曰：「重誨不肯，非朕意也。」福辭行，上遣將軍牛知柔、河中都指揮使衞審21de3等將兵萬人衞送之。審21de3，徐州人也。丁未，車駕發幽州。上悉以軍中資糧、器械、簿書委岑文本，文本夙夜勤力，躬自料配，籌、筆不去手，精神耗竭，言辭舉措，頗異平日。上見而憂之，謂左右曰：「文本與我同行，恐不與我同返。」是日，遇暴疾而薨。其夕，上聞嚴鼓聲，曰：「文本殞沒，所不忍聞，命撤之。」時右庶子許敬宗在定州，與高士廉等同知機要，文本薨，上召敬宗，以本官檢校中書侍郎。丙午，敕：「近年宰臣延英奏事，樞密使侍側，爭論紛然；旣出，又稱上旨未允，復有改易，橈權亂政。自今並依大中舊制，俟宰臣奏事畢，方得升殿承受公事。」賜兩軍副使李師度、徐彥孫自盡，皆劉季述之黨也。懷帝始遵舊制，於東堂聽政。每至宴會，輒與羣官論衆務，考經籍。黃門侍郎傅宣歎曰：「今日復見武帝之世矣！」諸葛爽以代北行營兵屯櫟陽，黃巢將碭山朱溫屯東渭橋，巢使溫誘說之，爽遂降於巢。溫少孤貧，與兄昱、存隨母王氏依蕭縣劉崇家，崇數笞辱之，崇母獨憐之，戒家人曰：「朱三非常人也，汝曹善遇之。」巢以諸葛爽為河陽節度使，爽赴鎮，羅元杲發兵拒之，士卒皆棄甲迎爽，元杲逃奔行在。其三，論長吏以增戶、加稅、闢田為課績，其略曰：「長人者罕能推忠恕易地之情，體至公徇國之意，迭行小惠，競誘姦甿，以傾奪鄰境為智能，以招萃逋逃為理化，捨彼適此者旣為新收而有復，倏往忽來者又以復業而見優。唯懷土安居，首末不遷者，則使之日重，斂之日加。是令地著之人恆代惰遊賦役，何異驅之轉徙，敎之澆訛。此由牧宰不克弘通，各私所部之過也。」又曰：「立法齊人，久無不弊，理之者若不知維御損益之宜，則巧偽萌生，恆因沮勸而滋矣。請申命有司，詳定考績。若當管之內，人益阜殷，所定稅額有餘，任其據戶口均減，以減數多少為考課等差。其當管稅物通比，每戶十分減三者為上課，減二者次焉，減一者又次焉。如或人多流亡，加稅見戶，比校殿罰亦如之。」自冏等起兵，百官將士皆欲誅倫、秀，秀懼，不敢出中書省；及聞河北軍敗，憂懣不知所為。孫會、許超、士猗等至，與秀謀，或欲收餘卒出戰；或欲焚宮室，誅不附己者，挾倫南就孫旂、孟觀；或欲乘船東走入海；計未決。辛酉，左衞將軍王輿與尚書廣陵公漼帥營兵七百餘人自南掖門入宮，三部司馬為應於內，攻孫秀、許超、士猗於中書省，皆斬之，遂殺孫奇、孫弼及前將軍謝惔等。漼，伷之子也。王輿屯雲龍門，召八坐皆入殿中，使倫為詔曰：「吾為孫秀所誤，以怒三王；今已誅秀。其迎太上皇復位，吾歸老于農畝。」傳詔以騶虞幡敕將士解兵。黃門將倫自華林東門出，及太子荂皆還汶陽里第，遣甲士數千迎帝于金墉城。百姓咸稱萬歲。帝自端門入，升殿，羣臣頓首謝罪。詔送倫、荂等赴金墉城。廣平王虔自河北還，至九曲，聞變，棄軍，將數十人歸里第。己巳，魏太宗殂。壬申，世祖卽位，大赦。十二月，庚子，魏葬明元帝于金陵。廟號太宗。乙卯，將軍夏侯苗請降于隋，隋主以通和，不納。周人以步兵在前，上山逆戰。韶且戰且卻以誘之；待其力弊，然後下馬擊之。周師大敗，一時瓦解，投墜溪谷死者甚衆。戊子，以魏司徒何曾為晉丞相；癸亥，以票騎將軍司馬望為司徒。夏，四月，梁孝王薨。竇太后聞之，哭極哀，不食，曰：「帝果殺吾子！」帝哀懼，不知所為；與長公主計之，乃分梁為五國，盡立孝王男五人為王：買為梁王，明為濟川王，彭離為濟東王，定為山陽王，不識為濟陰王；女五人皆食湯沐邑。奏之太后，太后乃說，為帝加一餐。孝王未死時，財以巨萬計，及死，藏府餘黃金尚四十餘萬斤。他物稱是。有星孛于紫宮。世民令無忌密召房玄齡等，曰：「敕旨不聽復事王；今若私謁，必坐死，不敢奉敎。」世民怒，謂敬德曰：「玄齡、如晦豈叛我邪！」取所佩刀授敬德曰：「公往觀之，若無來心，可斷其首以來。」敬德往，與無忌共諭之曰：「王已決計，公宜速入共謀之。吾屬四人，不可羣行道中。」乃令玄齡、如晦著道士服，與無忌俱入，敬德自他道亦至。吐蕃見韋倫再至，益喜。十二月，辛卯朔，倫還，吐蕃遣其相論欽明思等入貢。冬，十月，丁酉，謝4afb王特勒遣使入奏，稱「去年五月，金城公主遣使詣箇失密國，云欲走歸汝。箇失密王從臣國王借兵，共拒吐蕃。王遣臣入取進止。」上以為然，賜帛遣之。冬，十月，庚辰，魏主遣驍騎將軍馬義舒慰諭柔然。庚申，上發建康。命王弘與彭城王義康居守，入居中書下省；侍中殷景仁參掌留任；帝姊會稽長公主留止臺內，總攝六宮。柔然敕連可汗聞魏主向姑臧，乘虛入寇，留其兄乞列歸與嵇敬、建寧王崇相拒於北鎮，自帥精騎深入，至善無七介山，平城大駭，民爭走中城。穆壽不知所為，欲塞西郭門，請太子避保南山，竇太后不聽而止。遣司空長孫道生、征北大將軍張黎拒之於吐頹山。會嵇敬、建寧王崇擊破乞列歸於陰山之北，擒之，幷其伯父他吾無鹿胡及將帥五百人，斬首萬餘級。敕連聞之，遁去；追至漠南而還。乙巳，帝遣使來聘。史館脩撰張昭遠上言：「臣竊見先朝時，皇弟、皇子皆喜俳優，入則飾姬妾，出則誇僕馬；習尚如此，何道能賢！諸皇子宜精擇師傅，令皇子屈身師事之，講禮義之經，論安危之理。古者人君卽位則建太子，所以明嫡庶之分，塞禍亂之源。今卜嗣建儲，臣未敢輕議。至於恩澤賜與之間，昏姻省侍之際，嫡庶長幼，宜有所分，示以等威，絕其僥冀。」帝賞歎其言而不能用。郭鳳退保潼州，慕容紹宗進圍之。十二月，甲子朔，鳳棄城走。上嘗若不能食，召醫工梁新診脈，治之數日，良已。新因自陳求官，上不許，但敕鹽鐵使月給錢三千緡而已。鄭圍韓陽翟。張訓聞茂章去，謂諸將曰：「汴人將至，何以禦之？」諸將請焚城大掠而歸。訓曰：「不可。」封府庫，植旗幟於城上，遣羸弱居前，自以精兵殿其後而去。全忠遣左踏白指揮使王檀攻密州，旣至，望旗幟，數日乃敢入城；見府庫城邑皆完，遂不復追。訓全軍而還。全忠以檀為密州刺史。叔孫建將三萬騎逼東陽城，城中文武纔一千五百人，竺夔、垣苗悉力固守，時出奇兵擊魏，破之。魏步騎繞城列陳十餘里，大治攻具；夔作四重塹，魏人填其三重，為橦車以攻城，夔遣人從地道中出，以大麻絙挽之令折。魏人復作長圍，長攻逾急。歷時浸久，城轉墮壞，戰士多死傷，餘衆困乏，旦暮且陷。檀道濟至彭城，以司、青二州並急，而所領兵少，不足分赴；青州道近，竺夔兵弱，乃與王仲德兼行先救之。戊申，姚璹奏請令宰相撰時政記，月送史館；從之。時政記自此始。春，二月，赦天下。孟子論之曰：或謂：「公孫衍張儀豈不大丈夫哉；一怒而諸侯懼，安居而天下熄？」孟子曰：「是惡足為大丈夫哉！君子立天下之正位，行天下之正道，得志則與民由之，不得志則獨行其道，富貴不能淫，貧賤不能移，威武不能詘，是之謂大丈夫。」二月，丙辰，突厥骨篤祿等寇昌平，命左鷹揚大將軍黑齒常之帥諸軍討之。秋，七月，乙丑朔，日有食之。詔楚王玄行天子禮樂，妃為王后，世子為太子。丁丑，卞範之為禪詔，使臨川王寶逼帝書之。寶，晞之曾孫也。庚辰，帝臨軒，遣兼太保、領司徒王謐奉璽綬，禪位于楚；壬午，帝出居永安宮；癸未，遷太廟神主于琅邪國，穆章何皇后及琅邪王德文皆徙居司徒府。百官詣姑孰勸進。十二月，庚寅朔，玄築壇於九井山北，壬辰，卽皇帝位。冊文多非薄晉室，或諫之，玄曰：「揖讓之文，正可陳之於下民耳，豈可欺上帝乎！」大赦，改元永始；以南康之平固縣封帝為平固王，降何后為零陵縣君，琅邪王德文為石陽縣公，武陵王遵為彭澤縣侯；追尊父溫為宣武皇帝，廟號太祖，南康公主為宣皇后，封子昇為豫章王；以會稽內史王愉為尚書僕射，愉子相國左長史綏為中書令。綏，桓氏之甥也。戊戌，玄入建康宮，登御坐而牀忽陷，羣下失色。殷仲文曰：「將由聖德深厚，地不能載。」玄大悅。梁王珍之國臣孔樸奉珍之奔壽陽。珍之，晞之曾孫也。十一月，後趙石聰攻壽春，祖約屢表請救，朝廷不為出兵。聰遂進寇逡遒、阜陵，殺掠五千餘人。建康大震，詔加司徒導大司馬、假黃鉞、都督中外諸軍事以禦之，軍于江寧。蘇峻遣其將韓晃擊石聰，走之；導解大司馬。朝議又欲作涂塘以遏胡寇，祖約曰：「是棄我也！」益懷憤恚。二月，庚辰，田承嗣復遣使上表，請入朝。上乃下詔，赦承嗣罪，復其官爵，聽與家屬入朝，其所部拒朝命者，一切不問。六月，魏以昌黎王馮熙為太傅。熙，太后之兄也。十一月，戊寅朔，以李興幹為鹽州刺史，得專奏事，自是鹽州不隸夏州。二月，戊辰，顧全武、許再思敗湯臼於石城。上用楊行密之請，赦董昌，復其官爵；錢鏐不從。庚申，魏隴西宣王源賀卒。辛酉，徐圓朗自稱魯王。後湯上言：「康居王侍子，非王子。」按驗，實王子也。湯下獄當死。太中大夫谷永上疏訟湯曰：「臣聞楚有子玉得臣，文公為之仄席而坐；趙有廉頗、馬服，強秦不敢窺兵井陘；近漢有郅都、魏尚，匈奴不敢南鄉沙幕。由是言之，戰克之將，國之爪牙，不可不重也。蓋君子聞鼓鼙之聲，則思將帥之臣。竊見關內侯陳湯，前斬郅支，威震百蠻，武暢西海，漢元以來，征伐方外之將，未嘗有也！今湯坐言事非是，幽囚久繫，歷時不決，執憲之吏欲致之大辟。昔白起為秦將，南拔郢都，北阬趙括，以纖介之過，賜死杜郵；秦民憐之，莫不隕涕。今湯親秉鉞，席卷。喋血萬里之外，薦功祖廟，告類上帝，介胄之士靡不慕義。以言事為罪，無赫赫之惡。周書曰：『記人之功，忘人之過，宜為君者也。』夫犬馬有勞於人，尚加帷蓋之報，況國之功臣者哉！竊恐陛下忽於鼙鼓之聲，不察周書之意，而忘帷蓋之施，庸臣遇湯，卒從吏議，使百姓介然有秦民之恨，非所以厲死難之臣也！」書奏，天子出湯，奪爵為士伍。延己言於唐主曰：「陛下躬親庶務，故宰相不得盡其才，此治道所以未成也。」唐主乃悉以政事委之，奏可而已。旣而延己不能勤事，文書皆仰成胥史，軍旅則委之邊將。頃之，事益不治，唐主乃復自覽之。以中書侍郎、同平章事王鐸同平章事，充宣武節度使。時韋保衡挾恩弄權，以劉瞻、于琮先在相位，不禮於己，譖而逐之。王鐸，保衡及第時主文也，蕭遘，同年進士也，二人素薄保衡之為人，保衡皆擯斥之。吐蕃退至邠州，遇回紇，復相與入寇，辛酉，至奉天。癸亥，党項焚同州官廨、民居而去。十二月，雷。冬，十一月，癸未，上祀南郊。高季昌出兵，聲言助梁伐晉，進攻襄州，山南東道節度使孔勍擊敗之。自是朝貢路絕。勍，兗州人也。元載測知上指，乘間奏朝恩專恣不軌，請除之；上亦知天下共怨怒，遂令載為方略。朝恩每入殿，常使射生將周皓將百人自衞，又使其黨陝州節度使皇甫溫握兵於外以為援；載皆以重賂結之，故朝恩陰謀密語，上一一聞之，而朝恩不之覺也。蜀通奏使高延昭固辭知樞密院，丁未，以前雲安榷鹽使太原伊審徵為通奏使，知樞密院事。審徵，蜀高祖妹褒國公主之子也，少與蜀主相親狎，及知樞密，政之大小悉以咨之。審徵亦以經濟為己任，而貪侈回邪，與王昭遠相表裏，蜀政由是浸衰。是時軍旅大起，王公、妃主及朝士、牧守，下至富民，各獻金帛、雜物以助國用。又以兵力不足，悉發青、冀、徐、豫、二兗六州三五民丁，倩使蹔行，符到十日裝束；緣江五郡集廣陵，緣淮三郡集盱眙。又募中外有馬步衆藝武力之士應科者，皆加厚賞。有司又奏軍用不充，揚、南徐、兗、江四州富民家貲滿五十萬，僧尼滿二十萬，並四分借一，事息卽還。上以郊畿多盜，至有踰垣入宮或侵犯陵寢者，欲令宗室諸王將兵巡警，又欲使之四方撫慰藩鎮。南北司用事之臣恐其不利於己，交章論諫。上不得已，夏，四月，下詔悉罷之。大雨，至于十月，渭橋絕。九月，辛酉，中山王卽皇帝位，大赦天下。福州人或詣建州告唐永安留後查文徽，云吳越兵已棄城去，請文徽為帥。文徽信之，遣劍州刺史陳誨將水軍下閩江，文徽自以步騎繼之。會大雨，水漲，誨一夕行七百里，至城下，敗福州兵，執其將馬先進等。庚寅，文徽至福州，吳越知威武軍吳程詐遣數百人出迎。誨曰：「閩人多詐，未可信也，宜立寨徐圖。」文徽曰：「疑則變生，不若乘機據其城。」因引兵徑進。誨整衆鳴鼓，止于江湄，文徽不為備，程勒兵出擊之，唐兵大敗，文徽墜馬，為福人所執，士卒死者萬人。誨全軍歸劍州。程送文徽於錢唐，吳越王弘俶獻于五廟而釋之。珽日以益疏，諸宦者更共譖之。帝以問陸令萱，令萱憫默不對，三問，乃下牀拜曰：「老婢應死。老婢始聞和士開言孝徵多才博學，意謂善人，故舉之。比來觀之，大是姦臣。人寔難知，老婢應死。」帝令韓長鸞檢按。長鸞素惡珽，得其詐出敕受賜等十餘事。帝以嘗與之重誓，故不殺，解珽侍中、僕射，出為北徐州刺史。珽求見帝，長鸞不許，遣人推出柏閤，珽坐，不肯行，長鸞令牽曳而出。雍州蠻沔東太守田青喜叛降魏。壬申，命裴寂、劉文靜等修定律令。置國子、太學、四門生，合三百餘員，郡縣學亦各置生員。司刑少卿桓彥範上疏，以為：「昌宗無功荷寵，而包藏禍心，自招其咎，此乃皇天降怒；陛下不忍加誅，則違天不祥。且昌宗旣云奏訖，則不當更與弘泰往還，使之求福禳災，是則初無悔心；所以奏者，擬事發則云先已奏陳，不發則俟時為逆。此乃奸臣詭計，若云可捨，誰為可刑！況事已再發，陛下皆釋不問，使昌宗益自負得計，天下亦以為天命不死，此乃陛下養成其亂也。苟逆臣不誅，社稷亡矣。請付鸞臺鳳閣三司，考竟其罪！」疏奏，不報。初，護羌校尉段熲旣定西羌，而東羌先零等種猶未服，度遼將軍皇甫規、中郎將張奐招之連年，旣降又叛。桓帝詔問熲曰：「先零東羌造惡反逆，而皇甫規、張奐各擁強衆，不時輯定，欲令熲移兵東討，未識其宜，可參思術略。」熲上言曰：「臣伏見先零東羌雖數叛逆，而降於皇甫規者，已二萬許落；善惡旣分，餘寇無幾。今張奐躊躇久不進者，當慮外離內合，兵往必驚。且自冬踐春，屯結不散，人畜疲羸，有自亡之勢，欲更招降，坐制強敵耳。臣以為狼子野心，難以恩納，勢窮雖服，兵去復動；唯當長矛挾脅，白刃加頸耳！計東種所餘三萬餘落，近居塞內，路無險折，非有燕、齊、秦、趙從橫之勢，而久亂幷、涼，累侵三輔，西河、上郡，已各內徙，安定、北地，復至單危；自雲中、五原，西至漢陽二千餘里，匈奴、諸羌，並擅其地，是為癰疽伏疾，留滯脅下，如不加誅，轉就滋大。若以騎五千、步萬人、車三千兩，三冬二夏，足以破定，無慮用費為錢五十四億，如此，則可令羣羌破盡，匈奴長服，內徙郡縣，得反本土。伏計永初中，諸羌反叛，十有四年，用二百四十億；永和之末，復經七年，用八十餘億。費耗若此，猶不誅盡，餘孽復起，于茲作害。今不暫疲民，則永寧無期。臣庶竭駑劣，伏待節度。」帝許之，悉聽如所上。熲於是將兵萬餘人，齎十五日糧，從彭陽直指高平，與先零諸種戰於逢義山。虜兵盛，熲衆皆恐。熲乃令軍中長鏃利刃，長矛三重，挾以強弩，列輕騎為左右翼，謂將士曰：「今去家數千里，進則事成，走必盡死，努力共功名！」因大呼，衆皆應聲騰赴，馳騎於傍，突而擊之，虜衆大潰，斬首八千餘級。太后賜詔書褒美曰：「須東羌盡定，當幷錄功勤；今且賜熲錢二十萬，以家一人為郎中。」敕中藏府調金錢、綵物增助軍費，拜熲破羌將軍。以沈陵為北徐州刺史。房至陝，復上封事曰：「臣前白願出任良試考功，臣得居內。議者知如此於身不利，臣不可蔽，故云『使弟子不若試師。』臣為刺史，又當奏事，故復云『為刺史，恐太守不與同心，不若以為太守。』此其所以隔絕臣也。陛下不違其言而遂聽之，此乃蒙氣所以不解、太陽無色者也。臣去稍遠，太陽侵色益甚，唯陛下毋難還臣而易逆天意！邪說雖安于人，天氣必變，故人可欺，天不可欺也，願陛下察焉。」上思報大將軍德，乃封光兄孫山為樂平侯，使以奉車都尉領尚書事。魏相因昌成君許廣漢奏封事，言：「春秋譏世卿，惡宋三世為大夫及魯季孫之專權，皆危亂國家。自後元以來，祿去王室，政由冢宰。今光死，子復為右將軍，兄子秉樞機，昆弟、諸壻據權勢，在兵官，光夫人顯及諸女皆通籍長信宮，或夜詔門出入，驕奢放縱，恐寖不制，宜有以損奪其權，破散陰謀，以固萬世之基，全功臣之世。」又故事：諸上書者皆為二封，署其一曰「副」，領尚書者先發副封，所言不善，屏去不奏。相復因許伯白去副封以防壅蔽。帝善之，詔相給事中，皆從其議。齊和帝至姑孰，丙辰，下詔禪位于梁。丁亥，以韋昭度為行營招討使，山南西道節度使楊守亮副之，東川節度使顧彥朗為行軍司馬；割邛、蜀、黎、雅置永平軍，以王建為節度使，治邛州，充行營諸軍都指揮使。朱全忠表李罕之為昭義節度使，又表權知河陽留後丁會、武寧留後王敬蕘、彰義留後張珂並為節度使。義武軍亂，逐節度使陳君賞。君賞募勇士數百，復入軍城，誅亂者。六月，戊戌，隴右節度使朱泚獻猫鼠同乳不相害者以為瑞；常袞帥百官稱賀。中書舍人崔祐甫獨不賀，曰：「物反常為妖，猫捕鼠，乃其職也，今同乳，妖也。何乃賀為！宜戒法吏之不察奸、邊吏之不禦寇者，以承天意。」上嘉之。祐甫，沔之子也。秋，七月，以祐甫知吏部選事。祐甫數以公事與常袞爭，由是惡之。夏，五月，甲寅，遼東武宣公慕容廆卒。六月，世子皝以平北將軍行平州刺史，督攝部內；赦繫囚。以長史裴開為軍諮祭酒，郎中令高詡為玄菟太守。皝以帶方太守王誕為左長史，誕以遼東太守陽騖為才而讓之；皝從之，以誕為右長史。詔遣兼司空、散騎常侍車灌等持節如洛陽，脩五陵。十二月，庚戌，帝及羣臣皆服緦，臨於太極殿三日。尚書左僕射王愉及子荊州刺史綏謀襲裕，事泄，族誅；綏弟子慧龍為僧彬所匿，得免。台州刺史杜雄誘劉漢宏，執送董昌，斬之。昌徙鎮越州，自稱知浙東軍府事，以錢鏐知杭州事。丁未，唐主立子重美為雍王。乙丑，詔襄州道行臺僕射趙郡王孝恭以舟師趣江州，嶺南道大使李靖以交、廣、泉、桂之衆趣宣州，懷州總管黃君漢出譙、亳，齊州總管李世勣出淮、泗，以討輔公祏。孝恭將發，與諸將宴集，命取水，忽變為血，在坐者皆失色，孝恭舉止自若，曰：「此乃公祏授首之徵也！」飲而盡之，衆皆悅服。帝以潁川郭躬為廷尉。決獄斷刑，多依矜恕，條諸重文可從輕者四十一，奏之，事皆施行。十一月，癸卯，以大司農沛國徐防為司空。防上疏，以為：「漢立博士十有四家，設甲乙之科以勉勸學者。伏見太學試博士弟子，皆以意說，不修家法，私相容隱，開生姦路。每有策試，輒興諍訟，論議紛錯，互相是非。孔子稱『述而不作』，又曰『吾猶及史之闕文』。今不依章句，妄生穿鑿，以遵師為非義，意說為得理，輕侮道術，浸以成俗，誠非詔書實選本意。改薄從忠，三代常道；專精務本，儒學所先。臣以為博士及甲乙策試，宜從其家章句，開五十難以試之，解釋多者為上第，引文明者為高說。若不依先師，義有相伐，皆正以為非。」上從之。辛巳，赦天下，改元延和。唐主發兵五千，軍于下邳，以援彥超；聞周兵將至，退屯沭陽。徐州巡檢使張令彬擊之，大破唐兵，殺、溺死者千餘人，獲其將燕敬權。吳鎮南節度使、同平章事徐知諫卒；以諸道副都統、鎮海節度使、守中書令徐知詢代之，賜爵東海郡王。徐知誥之召知詢入朝也，知諫豫其謀。知詢遇其喪於塗，撫棺泣曰：「弟用心如此，我亦無憾，然何面見先王於地下乎！」丙子，以知北都留守事孟知祥為西川節度使、同平章事，促召赴洛陽。帝議選北都留守，樞密承旨段徊等惡鄴都留守張憲，不欲其在朝廷，皆曰：「北都非張憲不可。憲雖有宰相器，今國家新得中原，宰相在天子目前，事有得失，可以改更，比之此都獨繫一方安危，不為重也。」乃徙憲為太原尹，知北都留守事。以戶部尚書王正言為興唐尹，知鄴都留守事。正言昏耄，帝以武德使史彥瓊為鄴都監軍。彥瓊，本伶人也，有寵於帝。魏、博等六州軍旅金穀之政皆決於彥瓊，威福自恣，陵忽將佐，自正言以下皆諂事之。十二月，鮮卑入北地，太守夏育率屠各追擊，破之。遷育為護烏桓校尉。鮮卑又寇幷州。時茂貞不出戰。全忠聞有河東兵，二月，戊寅朔，還軍河中。春，二月，癸丑，上幸汝州之溫湯；戊午，幸嵩山處士三原田遊巖所居；己未，幸道士宗城潘師正所居，上及天后、太子皆拜之。乙丑，還東都。魏主常使赫連昌侍從左右，與之單騎共逐鹿，深入山澗。昌素有勇名，諸將咸以為不可。魏主曰：「天命有在，亦何所懼！」親遇如初。初，長沙定王發生舂陵節侯買，買生戴侯熊渠，熊渠生考侯仁。仁以南方卑濕，徙封南陽之白水鄉，與宗族往家焉。仁卒，子敞嗣；值莽篡位，國除。節侯少子外為鬱林太守，外生鉅鹿都尉回，回生南頓令欽。欽娶湖陽樊重女，生三男：縯，仲，秀，兄弟早孤，養於叔父良。縯性剛毅，慷慨有大節，自莽篡漢，常憤憤，懷復社稷之慮，不事家人居業，傾身破產，交結天下雄俊。秀隆準日角，性勤稼穡；縯常非笑之，比於高祖兄仲。秀姊元為新野鄧晨妻，秀嘗與晨俱過穰人蔡少公，少公頗學圖讖，言「劉秀當為天子」；或曰：「是國師公劉秀乎？」秀戲曰：「何用知非僕邪！」坐者皆大笑。晨心獨喜。己丑，上幸國子學，親臨講肄。乙未，詔皇太子以下及王侯之子年可從師者皆入學。石聞堅在壽陽，甚懼，欲不戰以老秦師。謝琰勸石從序言。十一月，謝玄遣廣陵相劉牢之帥精兵五千人趣洛澗，未至十里，梁成阻澗為陳以待之。牢之直前渡水，擊成，大破之，斬成及弋陽太守王詠；又分兵斷其歸津，秦步騎崩潰，爭赴淮水，士卒死者萬五千人，執秦揚州刺史王顯等，盡收其器械軍實。於是謝石等諸軍水陸繼進。秦王堅與陽平公融登壽陽城望之，見晉兵部陣嚴整，又望見八公山上草木皆以為晉兵，顧謂融曰：「此亦勍敵，何謂弱也！」憮然始有懼色。甲子，孟知祥令李昊為武泰趙季良等五留後草表，請以知祥為蜀王，行墨制，仍自求旌節，昊曰：「比者諸將攻取方鎮，卽有其地，今又自求節鋮及明公封爵，然則輕重之權皆在羣下矣；借使明公自請，豈不可邪！」知祥大悟，更令昊為己草表，請行墨制，補兩川刺史已下；又表請以季良等五留後為節度使。甲午，蕭道成出鎮東府。丙申，以道成為司空、錄尚書事、驃騎大將軍；袁粲遷中書監；褚淵加開府儀同三司；劉秉遷尚書令，加中領軍；以晉熙王燮為揚州刺史。劉秉始謂尚書萬機，本以宗室居之，則天下無變；旣而蕭道成兼總軍國，布置心膂，與奪自專，褚淵素相憑附，秉與袁粲閣手仰成矣。辛丑，以尚書右僕射王僧虔為僕射。丙午，以武陵王贊為郢州刺史；蕭道成改領南徐州刺史。郡國十地震。王智興遣輕兵二千襲濠州；丙辰，刺史侯弘度棄城奔壽州。太子少師喬琳從上至盩厔，稱老疾不堪山險，削髮為僧，匿於仙遊寺。泚聞之，召至長安，以為吏部尚書。於是朝士之竄匿者多出仕泚矣！突厥莫何可汗西擊鄰國，中流矢而卒。國人立雍虞閭，號頡伽施多那都藍可汗。東川留後顧彥暉旣與王建有隙，李茂貞欲撫之使從己，奏請更賜彥暉節；詔以彥暉為東川節度使，茂貞又奏遣知興元府事李繼密救梓州，未幾，建遣兵敗東川、鳳翔之兵於利州，彥暉求和，請與茂貞絕；乃許之。纂使鎧曹參軍于謹帥騎二千追柔然，至郁對原，前後十七戰，屢破之。謹，忠之從曾孫也，性深沈，有識量，涉獵經史。少時，屏居田里，不求仕進，或勸之仕，謹曰：「州郡之職，昔人所鄙；台鼎之位，須待時來。」纂聞其名而辟之。後帥輕騎出塞覘候，屬鐵勒數千騎奄至，謹以衆寡不敵，退必不免，乃散其衆騎，使匿叢薄之間，又遺人升山指麾，若部分軍衆者。鐵勒望見，雖疑有伏兵，自恃其衆，進軍逼謹。謹以常乘駿馬，一紫一騧，鐵勒所識，乃使二人各乘一馬突陣而出，鐵勒以為謹也，爭逐之；謹帥餘軍擊其追騎，鐵勒遂走，謹因得入塞。北匈奴雖遣使入貢，而寇鈔不息，邊城晝閉。帝議遣使報其使者，鄭衆上疏諫曰：「臣聞北單于所以要致漢使者，欲以離南單于之衆，堅三十六國之心也；又當揚漢和親，誇示鄰敵，令西域欲歸化者局足狐疑，懷土之人絕望中國耳。漢使旣到，便偃蹇自信；若復遣之，虜必自謂得謀，其羣臣駁議者不敢復言。如是，南庭動搖，烏桓有離心矣。南單于久居漢地，具知形勢，萬分離析，旋為邊害。今幸有度遼之衆揚威北垂，雖勿報答，不敢為患。」帝不從。復遣衆往，衆因上言：「臣前奉使，不為匈奴拜，單于恚恨，遣兵圍臣；今復銜命，必見陵折，臣誠不忍持大漢節對氈裘獨拜。如令匈奴遂能服臣，將有損大漢之強。」帝不聽。衆不得已，旣行，在路連上書固爭之；詔切責衆，追還，繫廷尉，會赦，歸家。其後帝見匈奴來者，聞衆與單于爭禮之狀，乃復召衆為軍司馬。魏主幸東宮，以中書監崔光為太了少傅，命太子拜之。光辭不敢當，帝不許。太子南面再拜，詹事王顯啟請從太子拜，於是宮臣皆拜。光北面立，不敢答，唯西面拜謝而出。唐太弟景遂前後凡十表辭位，且言：「今國危不能扶，請出就藩鎮。燕王弘冀嫡長有軍功，宜為嗣，謹奉上太弟寶冊。」齊王景達亦以敗軍辭元帥。唐主乃立景遂為晉王，加天策上將軍、江南西道兵馬元帥、洪州大督都、太尉、尚書令，以景達為浙西道元帥、潤州大都督。景達以浙西方用兵，固辭，改撫州大都督。立弘冀為太子，參決庶政。弘冀為人猜忌嚴刻，景遂左右有未出東宮者，立斥逐之。其弟安定公從嘉畏之，不敢預事，專以經籍自娛。癸未，加李光顏橫海節度、滄景觀察使，其忠武、深州行營節度如故。以橫海節度使李全略為德棣節度使。時朝廷以光顏懸軍深入，饋運難通，故割滄景以隸之。阿史那社爾前後破其大城五，遣左衞郎將權祗甫詣諸城，開示禍福，皆相帥請降，凡得七百餘城，虜男女數萬口。社爾乃召其父老，宣國威靈，諭以伐罪之意，立其王之弟葉護為主，龜茲人大喜。西域震駭，西突厥、于闐、安國爭饋駝馬軍糧，社爾勒石紀功而還。三月，壬戌，魏詔上黨王天穆討邢杲，以費穆為前鋒大都督。先是，御史大夫鄭頲不樂仕世充，多稱疾不預事，至是謂世充曰：「臣聞佛有金剛不壞身，陛下真是也！臣實多幸，得生佛世，願棄官削髮為沙門，服勤精進，以資陛下之神武。」世充曰：「國之大臣，聲望素重，一旦入道，將駭物聽。俟兵革休息，當從公志。」頲固請，不許。退謂其妻曰：「吾束髮從官，志慕名節，不幸遭遇亂世，流離至此，側身猜忌之朝，累足危亡之地，智力淺薄，無以自全，人生會當有死，早晚何殊？姑從吾所好，死亦無憾！」遂削髮被僧服。世充聞之，大怒曰：「爾以我為必敗，欲苟免邪？不誅之，何以制衆！」遂斬頲於市。頲言笑自若，觀者壯之。十一月，己丑，帝行幸緱氏，登百岯山。趙王虎使征東將軍鄧恆將兵數萬屯樂安，治攻具，為取燕之計。燕王皝以慕容霸為平狄將軍，戍徒河；恆畏之，不敢犯。秋，七月，周更鑄錢，文曰「布泉」，一當五，與五銖並行。春，正月，朔，北軍南門災。六月，己酉，錢鏐如越州，受鎮東節鉞。辛卯，羣公奏太后自今令書皆稱詔制。是歲，皇子弗陵生。弗陵母曰河間趙倢伃，居鉤弋宮，任身十四月而生。上曰：「聞昔堯十四月而生，今鉤弋亦然。」乃命其所生門曰堯母門。吐蕃攻靈州，為回鶻所敗，夜遁。九月，回鶻遣使來獻俘；冬，十二月，甲午，又遣使獻所獲吐蕃酋長尚結心。癸卯，蔡法度上梁律二十卷、令三十卷、科四十卷。詔班行之。相國曜聞亂，自長安赴之。石勒帥精銳五萬以討準，據襄陵北原。準數挑戰，勒堅壁以挫之。都虞候許佶、軍校趙可立、姚周、張行實皆故徐州羣盜，州縣不能討，招出之，補牙職。會桂管觀察使李叢移湖南，新使未至。秋，七月，佶等作亂，殺都將王仲甫，推糧料判官龐勛為主，劫庫兵北還，所過剽掠，州縣莫能禦。朝廷聞之，八月，遣高品張敬思赦其罪，部送歸徐州，戍卒乃止剽掠。宋王裕以河南蕭條，乙酉，徙司州刺史義真為揚州刺史，鎮石頭，蕭太妃謂裕曰：「道憐汝布衣兄弟，宜用為揚州。」裕曰：「寄奴於道憐，豈有所惜！揚州根本所寄，事務至多，非道憐所了。」太妃曰：「道憐年出五十，豈不如汝十歲兒邪？」裕曰：「義真雖為刺史，事無大小，悉由寄奴。道憐年長，不親其事，於聽望不足。」太妃乃無言。道憐性愚鄙而貪縱，故裕不肯用。羌衆十餘萬口西奔隴上，沈林子追擊至槐里，俘虜萬計。三月，丁巳，天后祀先蠶於邙山之陽，百官及朝集使皆陪位。衞將軍賀拔勝與榮黨田怡等聞榮死，奔赴榮第。時宮殿門猶未加嚴防，怡等議卽攻門，勝止之曰：「天子旣行大事，必當有備，吾等衆少，何可輕爾！但得出城，更為他計。」怡乃止。及世隆等走，勝遂不從，帝甚嘉之。朱瑞雖為榮所委，而善處朝廷之間，帝亦善遇之，故瑞從世隆走而中道逃還。杜希望將鄯州之衆奪吐蕃河橋，築鹽泉城於河左，吐蕃發兵三萬逆戰，希望衆少不敵，將卒皆懼。左威衞郎將王忠嗣帥所部先犯其陳，所向闢易，殺數百人，虜陳亂。希望縱兵乘之，虜遂大敗。置鎮西軍於鹽泉。忠嗣以功遷左金吾將軍。閏月，丁卯，加河東節度使王思禮為司空。自武德以來，思禮始不為宰相而拜三公。王擢拔陳倉，殺秦扶風內史毛難。初，平原太守顏真卿知祿山且反，因霖雨，完城浚壕，料丁壯，實倉廩；祿山以其書生，易之。及祿山反，牒真卿以平原、博平兵七千人防河津，真卿遣平原司兵李平間道奏之。上始聞祿山反，河北郡縣皆風靡，歎曰：「二十四郡，曾無一人義士邪！」及平至，大喜曰：「朕不識顏真卿作何狀，乃能如是！」真卿遣親客密懷購賊牒詣諸郡，由是諸郡多應者。真卿，杲卿之從弟也。散騎常侍劉孝儀等聘于東魏。叔孫建自東陽趨滑臺，道濟分遣王仲德向尹卯。道濟停軍湖陸，仲德未至尹卯，聞魏兵已遠，還就道濟。刁雍遂留鎮尹卯，招集譙、梁、彭、沛民五千餘家，置二十七營以領之。春，正月，桓玄立其妻劉氏為皇后。劉氏，喬之曾孫也。玄以其祖彝以上名位不顯，不復追尊立廟。散騎常侍徐廣曰：「『敬其父則子悅，』請依故事立七廟。」玄曰：「禮，太祖東向，左昭右穆。晉立七廟，宣帝不得正東向之位，何足法也！」祕書監卞承之謂廣曰：「若宗廟之祭果不及祖，有以知楚德之不長矣。」廣，邈之弟也。諸將之下隴也，帝詔耿弇軍漆，馮異軍栒邑，祭遵軍汧，吳漢等還屯長安。馮異引軍未至栒邑，隗囂乘勝使王元、行巡將二萬餘人下隴，分遣巡取栒邑，異卽馳兵欲先據之。諸將曰：「虜兵盛而乘勝，不可與爭鋒，宜止軍便地，徐思方略。」異曰：「虜兵臨境，忸225d7小利，遂欲深入；若得栒邑，三輔動搖。夫攻者不足，守者有餘。今先據城，以逸待勞，非所以爭也。」潛往，閉城，偃旗鼓。行巡不知，馳赴之。異乘其不意，卒擊鼓、建旗而出。巡軍驚亂奔走，追擊，大破之。祭遵亦破王元於汧。於是北地諸豪長耿定等悉畔隗囂降。詔異進軍義渠，擊破盧芳將賈覽、匈奴奧鞬日逐王，北地、上郡、安定皆降。是歲，西突厥乙毗咄陸可汗卒，其子頡苾達度設號真珠葉護，始與沙鉢羅可汗有隙，與五弩失畢共擊沙鉢羅，破之，斬首千餘級。高昌卒，燕河內太守呂護幷其衆，遣使來降；拜護冀州刺史。護欲引晉兵以襲鄴。三月，燕太宰恪將兵五萬，冠軍將軍皇甫真將兵萬人，共討之。燕兵至野王，護嬰城自守。護軍將軍傅顏請急攻之，以省大費。恪曰：「老賊經變多矣，觀其守備，未易猝攻，而多殺士卒。頃攻黎陽，多殺精銳，卒不能拔，自取困辱。護內無蓄積，外無救援，我深溝高壘，坐而守之，休兵養士，離間其黨，於我不勞而賊勢日蹙。不過十旬，取之必矣，何為多殺士卒以求旦夕之功乎！」乃築長圍守之。甲戌，以內史侍郎封德彝為中書令。詔右僕射劉孝孫使荊、江二州，旌別枉直，就行誅賞；且分割二州之地，議更置新州。史思明使其子朝清守范陽，命諸郡太守各將兵三千從己向河南，分為四道，使其將令狐彰將兵五千自黎陽濟河取滑州，思明自濮陽，史朝義自白皋，周摯自胡良濟河，會于汴州。二月，吳軍還自東興。進封太傅恪陽都侯，加荊、揚州牧，督中外諸軍事。恪遂有輕敵之心，復欲出軍，諸大臣以為數出罷勞，同辭諫恪；恪不聽。中散大夫蔣延固爭，恪命扶出。因著論以諭衆曰：「凡敵國欲相吞，卽仇讎欲相除也。有讎而長之，禍不在己，則在後人，不可不為遠慮也。昔秦但得關西耳，尚以幷吞六國。今以魏比古之秦，土地數倍；以吳與蜀，比古六國，不能半也。然今所以能敵之者，但以操時兵衆，於今適盡，而後生者未及長大，正是賊衰少未盛之時。加司馬懿先誅王淩，續自隕斃，其子幼弱而專彼大任，雖有智計之士，未得施用。當今伐之，是其厄會；聖人急於趨時，誠謂今日。若順衆人之情，懷偷安之計，以為長江之險可以傳世，不論魏之終始而以今日遂輕其後，此吾所以長歎息者也！今聞衆人或以百姓尚貧，欲務閒息，此不知慮其大危而愛其小勤者也。昔漢祖幸已自有三秦之地，何不閉關守險以自娛樂，空出攻楚，身被創痍，介胄生蟣蝨，將士厭困苦，豈甘鋒刃而忘安寧哉？慮於長久不得兩存者耳。每鑒荊邯說公孫述以進取之圖，近見家叔父表陳與賊爭競之計，未嘗不喟然歎息也！夙夜反側，所慮如此，故聊疏愚言，以達一二君子之末。若一朝隕沒，志畫不立，貴令來世知我所憂，可思於後耳。」衆人雖皆心以為不可，然莫敢復難。建康民間訛言，荊州刺史巴陵王休若有至貴之相，上以此言報之，休若憂懼。戊午，以休若代休祐為南徐州刺史。休若腹心將佐，皆謂休若還朝，必不免禍。中兵參軍京兆王敬先說休若曰：「今主上彌留，政成省閤，羣豎恟恟，欲悉去宗支以便其私。殿下聲著海內，受詔入朝，必往而不返。荊州帶甲十餘萬，地方數千里，上可以匡天子，除姦臣，下可以保境土，全一身；孰與賜劍邸第，使臣妾飲泣而不敢葬乎！」休若素謹畏，偽許之。敬先出，使人執之，以白於上而誅之。八月，戊午，上幸壽春，遣揚武將軍南陽馬成，率誅虜將軍南陽劉隆等三將軍發會稽、丹陽、九江、六安四郡兵擊李憲。九月，圍憲於舒。庚戌，東都奏盜焚柏崖倉。羅恆、解思明、李奕等勸壽稱鎮西將軍、益州牧、成都王，稱藩于晉，送邛都公於建康；任調及司馬蔡興、侍中李豔等勸壽自稱帝。壽命筮之，占者曰：「可數年天子。」調喜曰：「一日尚足，況數年乎！」思明曰：「數年天子，孰與百世諸侯？」壽曰：「朝聞道，夕死可矣。」遂卽皇帝位，改國號曰漢，大赦，改元漢興。以安車束帛徵龔壯為太師；壯誓不仕，壽所贈遺，一無所受。庚戌，歡使段韶從太原公洋鎮鄴。辛亥，徵世子澄會晉陽。夏，四月，庚辰，薛宣為丞相，封高陽侯；京兆尹王駿為御史大夫。八月，魏平西將軍漁陽公尉眷擊伊吾，克其城，大獲而還。滕撫進擊張嬰；冬，十一月，丙午，破嬰，斬獲千餘人。丁未，中郎將趙序坐畏懦、詐增首級，棄市。初，董和在郡，清儉公直，為民夷所愛信，蜀中推為循吏，故備舉而用之。備之自新野奔江南也，荊楚羣士從之如雲，而劉巴獨北詣魏公操。操辟為掾，遣招納長沙、零陵，桂陽。會備略有三郡，巴事不成，欲由交州道還京師。時諸葛亮在臨蒸，以書招之，巴不從，備深以為恨。巴遂自交趾入蜀依劉璋。及璋迎備，巴諫曰：「備，雄人也，入必為害。」旣入，巴復諫曰：「若使備討張魯，是放虎於山林也。」璋不聽，巴閉門稱疾。備攻成都，令軍中曰：「有害巴者，誅及三族。」及得巴，甚喜。是時益州郡縣皆望風景附，獨黃權閉城堅守，須璋稽服，乃降。於是董和、黃權、李嚴等，本璋之所授用也；吳懿、費觀等，璋之婚親也；彭羕，璋之所擯棄也；劉巴，宿昔之所忌恨也；備皆處之顯任，盡其器能，有志之士，無不競勸，益州之民，是以大和。初，劉璋以許靖為蜀郡太守。成都將潰，靖謀踰城降備，備以此薄靖，不用也。法正曰：「天下有獲虛譽而無其實者，許靖是也。然今主公始創大業，天下之人，不可戶說，宜加敬重，以慰遠近之望。」備乃禮而用之。己巳，罷天兵、大武等軍，以大同軍為太原以北節度使，領太原、遼、石、嵐、汾、代、忻、朔、蔚、雲十州。魏楊播及弟椿、津皆有名德。播剛毅，椿、津謙恭，家世孝友，緦服同爨，男女百口，人無間言。椿、津皆至三公，一門七郡太守，三十二州刺史。敬宗之誅爾朱榮也，播子侃預其謀；城陽王徽、李彧，皆其姻戚也。爾朱兆入洛，侃逃歸華陰，爾朱天光使侃婦父韋義遠招之，與盟，許貰其罪。侃曰：「彼雖食言，死者不過一人，猶冀全百口。」乃出應之，天光殺之。時椿致仕，與其子昱在華陰，椿弟冀州刺史順、司空津、順子東雍州刺史辨、正平太守仲宣皆在洛。秋，七月，爾朱世隆誣奏楊氏謀反，請收治之，魏主不許；世隆苦請，帝不得已，命有司檢按以聞。壬申夜，世隆遣兵圍津第，天光亦遣兵掩椿家於華陰，東西之族無少長皆殺之，籍沒其家。世隆奏云：「楊氏實反，與收兵相拒，已皆格殺。」帝惋悵久之，不言而已，朝野聞之，無不痛憤。津子逸為光州刺史，爾朱仲遠遣使就殺之。唯津子愔於被收時適出在外，逃匿，獲免，往見高歡於信都，泣訴家禍，因為言討爾朱氏之策。歡甚重之，卽署行臺郎中。淮南遣使者張知遠脩好於福建；知遠倨慢，閩王審知斬之，表上其書，始與淮南絕。審知性儉約，常躡麻屨，府舍卑陋，未嘗營葺。寬刑薄賦，公私富實，境內以安。歲自海道登、萊入貢，沒溺者什四五。齊王奮聞諸葛恪誅，下住蕪湖，欲至建業觀變。傅相謝慈等諫，奮殺之，坐廢為庶人，徙章安。項羽下梁地十餘城，聞成皋破，乃引兵還。漢軍方圍鍾離昩於滎陽東，聞羽至，盡走險阻。羽亦軍廣武，與漢相守。數月，楚軍食少。項王患之，乃為俎，置太公其上，告漢王曰：「今不急下，吾烹太公！」漢王曰：「吾與羽俱北面受命懷王，約為兄弟，吾翁卽若翁；必欲烹而翁，幸分我一桮羹！」項王怒，欲殺之。項伯曰：「天下事未可知；且為天下者不顧家，雖殺之無益，祇益禍耳！」項王從之。春，正月，党項先內屬者皆叛歸吐谷渾。三月，庚辰，洮州羌叛入吐谷渾，殺刺史孔長秀。壬午，以太傅義恭領揚州刺史，竟陵王誕為司空、領南徐州刺史，建平王宏為尚書令。閏月，壬戌，以中書侍郎、同平章事李紳同平章事，充淮南節度使。王朗、麻秋自長安赴洛陽。秋承閔書，誅朗部胡千餘人。朗奔襄國。秋帥衆歸鄴，蒲洪使其子龍驤將軍雄迎擊，獲之，以為軍師將軍。秋，七月，以前巖州刺史高傑為左驍衞將軍，充沿海水軍都知兵馬使，以討王郢。突厥闕可汗遣使內附。初，闕可汗附於李軌；隋西戎使者曹瓊據甘州誘之，乃更附瓊，與之拒軌；為軌所敗，竄於達斗拔谷，與吐谷渾相表裏，至是內附。尋為李軌所滅。蜀主遣將將兵會岐兵五萬攻雍州，晉張承業亦將兵應之。六月，壬寅，以劉知俊為西路行營都招討使以拒之。將軍蕭昞將兵擊魏徐州，圍淮陽。嚴莊先入洛陽告安慶緒。庚申夜，慶緒帥其黨自苑門出，走河北；殺所獲唐將哥舒翰、程千里等三十餘人而去。許遠死於偃師。丁卯，以劉琨為待中、太尉。林甫引蕭炅為戶部侍郎。炅素不學，嘗對中書侍郎嚴挺之讀「伏臘」為「伏獵」。挺之言於九齡曰：「省中豈容有『伏獵侍郎』！」由是出炅為岐州刺史，故林甫怨挺之。九齡與挺之善，欲引以為相，嘗謂之曰：「李尚書方承恩，足下宜一造門，與之款暱。」挺之素負氣，薄林甫為人，竟不之詣；林甫恨之益深。挺之先娶妻，出之，更嫁蔚州刺史王元琰，元琰坐贓罪下三司按鞫，挺之為之營解。林甫因左右使於禁中白上。上謂宰相曰：「挺之為罪人請屬所由。」九齡曰：「此乃挺之出妻，不宜有情。」上曰：「雖離乃復有私。」述律后勇決多權變，阿保機行兵御衆，述律后常預其謀。阿保機嘗度磧擊党項，留述律后守其帳，黃頭、臭泊二室韋乘虛合兵掠之；述律后知之，勒兵以待其至，奮擊，大破之，由是名震諸夷。述律后有母有姑，皆踞榻受其拜，曰：「吾惟拜天，不拜人也。」晉王方經營河北，欲結契丹為援，常以叔父事阿保機，以叔母事述律后。春，二月，燕主儁立子泓為濟北王，沖為中山王。冬，十一月，交州刺史李畟斬交州反者阮宗孝，傳首建康。上每朝，郎、從官上書疏，未嘗不止輦受其言。言不可用置之，言可用采之，未嘗不稱善。癸亥，突厥默啜寇勝州，平狄軍副使安道買擊破之。蒙恬斥逐匈奴，收河南地為四十四縣。築長城，因地形，用制險塞；起臨洮至遼東，延袤萬餘里。於是渡河，據陽山，逶迤而北。暴師於外十餘年。蒙恬常居上郡統治之；威振匈奴。宣州將康儒食盡，自清溪遁歸。有男子乘黃犢車詣北闕，自謂衞太子；公車以聞。詔使公、卿、將軍、中二千石雜識視。長安中吏民聚觀者數萬人。右將軍勒兵闕下以備非常。丞相、御史、中二千石至者並莫敢發言。京兆尹不疑後到，叱從吏收縛。或曰：「是非未可知，且安之！」不疑曰：「諸君何患於衞太子！昔蒯聵違命出奔，輒距而不納，春秋是之。衞太子得罪先帝，亡不卽死，今來自詣，此罪人也！」遂送詔獄。天子與大將軍霍光聞而嘉之曰：「公卿大臣當用有經術、明於大誼者。」繇是不疑名聲重於朝廷，在位者皆自以不及也。廷尉驗治何人，竟得姦詐，本夏陽人，姓成，名方遂，居湖，以卜筮為事。有故太子舍人嘗從方遂卜，謂曰：「子狀貌甚似衞太子。」方遂心利其言，冀得以富貴。坐誣罔不道，要斬。敕天下寺院，非敕額者悉廢之。禁私度僧尼，凡欲出家者必俟祖父母、父母、伯叔之命。惟兩京、大名府、京兆府、青州聽設戒壇。禁僧俗捨身、斷手足、煉指、掛燈、帶鉗之類幻惑流俗者。令兩京及諸州每歲造僧帳，有死亡、歸俗，皆隨時開落。是歲，天下寺院存者二千六百九十四，廢者三萬三百三十六，見僧四萬二千四百四十四，尼一萬八千七百五十六。辛丑，王建遣族子嘉州刺史宗裕、雅州刺史王宗侃、威信都指揮使華洪、茂州刺史王宗瑤將兵五萬攻彭州，楊晟逆戰而敗，宗裕等圍之。楊守亮遣其將符昭救之，徑趨成都，營三學山。建亟召華洪還。洪疾驅而至，後軍尚未集，以數百人夜去昭營數里，多擊更鼓；昭以為蜀軍大至，引兵宵遁。辛亥，以渾瑊為京畿、渭北節度使，行在都虞候白志貞為都知兵馬使，令狐建為中軍鼓角使，以神策都虞候侯仲莊為左衞將軍兼奉天防城使。蕭銑性褊狹，多猜忌。諸將恃功恣橫，好專誅殺，銑患之，乃宣言罷兵營農，實欲奪諸將之權。大司馬董景珍弟為將軍，怨望，謀作亂；事泄，伏誅。景珍時鎮長沙，銑下詔赦之，召還江陵。景珍懼，甲子，以長沙來降；詔峽州刺史許紹出兵應之。九月，己丑，上發陝；甲午，至洛陽，疾復作。元德太子昭自長安來朝，數月，將還，欲乞少留；帝不許。拜請無數，體素肥，因致勞疾，甲戌，薨。帝哭之，數聲而止，尋奏聲伎，無異平日。丁未，太后徙居上陽宮，李湛留宿衞。戊申，帝帥百官詣上陽宮，上太后尊號曰則天大聖皇帝。五月，丁亥，太皇太后崩。上在道，民有獻瓜果者，上欲以散試官授之，訪於陸贄，贄上奏，以為：「爵位恆宜慎惜，不可輕用。起端雖微，流弊必大。獻瓜果者，止可賜以錢帛，不當酬以官。」上曰：「試官虛名，無損於事。」贄又上奏，其略曰：「自兵興以來，財賦不足以供賜，而職官之賞興焉；青朱雜沓於胥徒，金紫普施於輿皁。當今所病，方在爵輕，設法貴之，猶恐不重，若又自棄，將何勸人！夫誘人之方，惟名與利，名近虛而於敎為重，利近實而於德為輕。專實利而不濟之以虛，則耗匱而物力不給；專虛名而不副之以實，則誕謾而人情不趨。故國家命秩之制，有職事官，有散官，有勳官，有爵號，然掌務而授俸者，唯繫職事之一官也，此所謂施實利而寓虛名者也。其勳、散、爵號三者所繫，大抵止於服色、資蔭而已，此所謂假虛名以佐實利者也。今之員外、試官，頗同勳、散、爵號，雖則授無費祿，受不占員，然而突銛鋒、排患難者則以是賞之，竭筋力、展勞效者又以是酬之。若獻瓜果者亦授試官，則彼必相謂曰『吾以忘軀命而獲官，此以進瓜果而獲官，是乃國家以吾之軀命同於瓜果矣』。視人如草木，誰復為用哉！今陛下旣未有實利以敦勸，又不重虛名而濫施，人無藉焉。則後之立功者，將曷用為賞哉！」秋，七月，甲子，大鴻臚蕭望之為御史大夫。鄆、蔡、恆遣遊客間說百方，興終不聽。李師道使人謂宣武節度使韓弘曰：「我世與田氏約相保援，今興非田氏族，又首變兩河事，亦公之所惡也！我將與成德合軍討之！」弘曰：「我不知利害，知奉詔行事耳。若兵北渡河，我則以兵東取曹州！」師道懼，不敢動。罷三銖錢，更鑄五銖錢。於是民多盜鑄錢，楚地尤甚。爾朱兆以不預廢立之謀，大怒，欲攻世隆。世隆使爾朱彥伯往諭之，乃止。八月，庚戌，太尉、中書令、西平忠武王李晟薨。秋，七月，吳少誠進擊韓全義於五樓，諸軍復大敗。全義夜遁，保溵水縣城。十二月，昭義節度使薛志勤薨。己未，魏主宗祀顯祖於明堂以配上帝，遂登靈臺以觀雲物，降居青陽左个，布政事。自是每朔依以為常。蘇州刺史杜孺休到官，錢鏐密使沈粲害之。會楊行密將李友拔蘇州，粲歸杭州；鏐欲歸罪於粲而殺之，粲奔孫儒。戊戌，以中書侍郎、同平章事李吉甫同平章事，充淮南節度使。東魏丞相歡，以徐州刺史房謨、廣平太守羊敦、廣宗太守竇瑗、平原太守許惇有政績清能，與諸刺史書，褒稱謨等以勸之。秋，七月，辛巳朔，日有食之。三月，庚午，以左金吾大將軍陳敬瑄為西川節度使。敬瑄，許州人，田令孜之兄也。臨賀王正德，所至貪暴不法，屢得罪於上，由是憤恨，陰養死士，儲米積貨，幸國家有變；景知之。正德在北與徐思玉相知，景遣思玉致牋於正德曰：「今天子年尊，姦臣亂國，以景觀之，計日禍敗。大王屬當儲貳，中被廢黜，四海業業，歸心大王。景雖不敏，實思自效，願王允副蒼生，鑒斯誠款！」正德大喜曰：「侯公之意，闇與吾同，天授我也！」報之曰：「朝廷之事，如公所言。僕之有心，為日久矣。今僕為其內，公為其外，何有不濟！機事在速，今其時矣。」黯為人，性倨少禮，面折，不能容人之過。時天子方招文學儒者，上曰：「吾欲云云。」黯對曰：「陛下內多欲而外施仁義，柰何欲效唐、虞之治乎！」上默然，怒，變色而罷朝，公卿皆為黯懼。上退，謂左右曰：「甚矣汲黯之戇也！」羣臣或數黯，黯曰：「天子置公卿輔弼之臣，寧令從諛承意，陷主於不義乎！且已在其位，縱愛身，柰辱朝廷何！」黯多病，病且滿三月；上常賜告者數，終不愈。最後病，莊助為請告。上曰：「汲黯何如人哉？」助曰：「使黯任職居官，無以踰人；然至其輔少主，守城深堅，招之不來，麾之不去，雖自謂賁、育亦不能奪之矣！」上曰：「然。古有社稷之臣，至如黯，近之矣！」冬，十月，辛酉，以石鑒為太尉，隴西王泰為司空。春，正月，丙子，郭子儀入朝，魚朝恩邀之遊章敬寺。元載恐其相結，密使子儀軍吏告子儀曰：「朝恩謀不利於公。」子儀不聽。吏亦告諸將，將士請衷甲以從者三百人。子儀曰：「我，國之大臣，彼無天子之命，安敢害我！若受命而來，汝曹欲何為！」乃從家僮數人而往。朝恩迎之，驚其從者之約。子儀以所聞告，且曰：「恐煩公經營耳。」朝恩撫膺捧手流涕曰：「非公長者，能無疑乎！」初，司馬相如病且死，有遺書，頌功德，言符瑞，勸上封泰山。上感其言，會得寶鼎，上乃與公卿諸生議封禪。封禪用希曠絕，莫知其儀，而諸方士又言：「封禪者合不死之名也。黃帝以上，封禪皆致怪物，與神通，秦皇帝不得上封。陛下必欲上，稍上卽無風雨，遂上封矣。」上於是乃令諸儒采尚書、周官、王制之文，草封禪儀，數年不成。上以問左內史兒寬，寬曰：「封泰山，禪梁父，昭姓考瑞，帝王之盛節也；然享薦之義，不著于經。臣以為封禪告成，合祛於天地神衹，唯聖主所由，制定其當，非羣臣之所能列。今將舉大事，優游數年，使羣臣得人人自盡，終莫能成。唯天子建中和之極，兼總條貫，金聲而玉振之，以順成天慶，垂萬世之基。」上乃自制儀，頗采儒術以文之。上為封禪祠器，以示羣儒，或曰「不與古同」，於是盡罷諸儒不用。上又以古者先振兵釋旅，然後封禪。產子績為幽州別駕，棄其家從王午在魯口。鄧恆謂午曰：「績鄉里在北，父已降燕，今雖在此，恐終難相保，徒為人累，不如去之。」午曰：「此何言也！夫以當今喪亂，而績乃能立義捐家，情節之重，雖古烈士無以過，乃欲以猜嫌害之？燕、趙之士聞之，謂我直相聚為賊，了無意識。衆情一散，不可復集，此為坐自屠潰也。」恆乃止。午猶慮諸將不與己同心，或致非意，乃遣績歸。績始辭午往見燕王儁，儁讓之曰：「卿不識天命，棄父邀名，今日乃始來邪！」對曰：「臣眷戀舊主，志存微節，官身所在，何事非君！殿下方以義取天下，臣未謂得見之晚也。」儁悅，善待之。湛議遣人若劫盜者於外殺之，以為帝雖知，當有以解之，不能傷義康至親之愛。帝微聞之，遷護軍府於西掖門外，使近宮禁，故湛謀不行。秋，八月，戊寅，東海王彊、沛王輔、楚王英、濟南王康、淮陽王延始就國。春，正月，追尊帝外祖趙父為順成侯。順成侯有姊君姁，賜錢二百萬、奴婢、第宅以充實焉。諸昆弟各以親疏受賞賜，無在位者。司空侯安都恃功驕橫，數聚文武之士騎射賦詩，齋中賓客，動至千人。部下將帥，多不遵法度，檢問收攝，輒奔歸安都。上性嚴整，內銜之，安都弗之覺。每有表啟，封訖，有事未盡，開封自書之云：「又啟某事。」及侍宴，酒酣，或箕踞傾倚。常陪樂遊園禊飲，謂上曰：「何如作臨川王時？」上不應。安都再三言之。上曰：「此雖天命，抑亦明公之力。」宴訖，啟借供帳水飾，欲載妻妾於御堂宴飲。上雖許之，意甚不懌。明日，安都坐於御座，賓客居羣臣位，稱觴上壽。會重雲殿災，安都帥將士帶甲入殿，上甚惡之，陰為之備。薛索兒將馬步萬餘人自睢陵渡淮，進逼青、冀二州刺史張永營。丙申，詔南徐州刺史桂陽王休範統北討諸軍事，進據廣陵；又詔蕭道成將兵救永。諸道進私白者，閩中為多，故宦官多閩人。福建觀察使杜宣猷每寒食遣吏分祭其先壠，宦官德之，庚申，以宣猷為宣歙觀察使，時人謂之「敕使墓戶」。太后徵于安遠為尚食奉御，擢吉頊為右肅政中丞。時關中羣盜，孫華最強。丙申，淵至汾陰，以書招之。己亥，淵進軍壺口，河濱之民獻舟者日以百數，乃置水軍。壬寅，孫華自郃陽輕騎渡河見淵。淵握手與坐，慰獎之，以華為左光祿大夫、武鄉縣公，領馮翊太守，其徒有功者，委華以次授官，賞賜甚厚。使之先濟；繼遣左右統軍王長諧、劉弘基及左領軍長史陳演壽、金紫光祿大夫史大柰將步騎六千自梁山濟，營於河西以待大軍。以任瓌為招慰大使，瓌說韓城，下之。淵謂長諧曰：「屈突通精兵不少，相去五十餘里，不敢來戰，足明其衆不為之用。然通畏罪，不敢不出。若自濟河擊卿等，則我進攻河東，必不能守；若全軍守城，則卿等絕其河梁：前扼其喉，後拊其背，彼不走必為擒矣。」冏檄至揚州，州人皆欲應冏。刺史郗隆，慮之玄孫也，以兄子鑒及諸子悉在洛陽，疑未決，悉召僚吏謀之。主簿淮南趙誘、前秀才虞潭皆曰：「趙王篡逆，海內所疾；今義兵四起，其敗必矣。為明使君計，莫若自將精兵，徑赴許昌，上策也；遣將將兵會之，中策也；量遣小軍，隨形助勝，下策也。」隆退，密與別駕顧彥謀之，彥曰：「誘等下策，乃上計也。」治中留寶、主簿張褒、西曹留承聞之，請見，曰：「不審明使君今當何施？」隆曰：「我俱受二帝恩，無所偏助，欲守州而己。」承曰：「天下，世祖之天下也；太上承代已久，今上取之，不平，齊王順時舉事，成敗可見。使君不早發兵應之，狐疑遷延，變難將生，此州豈可保也！」隆不應。潭，翻之孫也。隆停檄六日不下，將士憤怨。參軍王邃鎮石頭，將士爭往歸之，隆遣從事於牛渚禁之，不能止。將士遂奉邃攻隆，隆父子及顧彥皆死，傳首於冏。丁丑，夜，大雨，山水漲溢，衝玄武門，宿衞士皆散走。右領軍郎將薛仁貴曰：「安有宿衞之士，天子有急而敢畏死乎！」乃登門桄大呼以警宮內。上遽出乘高，俄而水入寢殿，水溺衞士及麟遊居人，死者三千餘人。丙辰，上聞太子奉迎將至，從飛騎三千人馳入臨渝關，道逢太子。上之發定州也，指所御褐袍謂太子曰：「俟見汝，乃易此袍耳。」在遼左，雖盛暑流汗，弗之易。及秋，穿敗，左右請易之，上曰：「軍士衣多弊，吾獨御新衣，可乎？」至是，太子進新衣，乃易之。十一月，罷牛仙客朔方、河東節度使。王澄少與兄衍名冠海內，劉琨謂澄曰：「卿形雖散朗，而內實動俠，以此處世，難得其死。」及在荊州，悅成都內史王機，謂為己亞，使之內綜心膂，外為爪牙。澄屢為杜弢所敗，望實俱損，猶傲然自得，無憂懼之意，但與機日夜縱酒博弈，由是上下離心；南平太守應詹屢諫，不聽。庚午，楊光遠表乞入朝；命劉處讓權知天雄軍府事。己巳，制以范延光為天平節度使，仍賜鐵券，應廣晉城中將吏軍民今日以前罪皆釋不問；其張從賓、符彥饒餘黨及自官軍逃叛入城者，亦釋之。延光腹心將佐李式、孫漢威、薛霸皆除防禦、團練使、刺史，牙兵皆升為侍衞親軍。烏累單于死，弟左賢王輿立，為呼都而尸道皋若鞮單于。輿旣立，貪利賞賜，遣大且渠奢與伊墨居次云女弟之子醯櫝王俱奉獻至長安。莽遣和親侯歙與奢等俱至制虜塞下，與云及須卜當會；因以兵迫脅云、當，將至長安。云、當小男從塞下得脫，歸匈奴。當至長安，莽拜為須卜單于，欲出大兵以輔立之，兵調度亦不合。而匈奴愈怒，並入北邊為寇。張九齡請不禁鑄錢，三月，庚辰，敕百官議之。裴耀卿等皆曰：「一啟此門，恐小人棄農逐利，而濫惡更甚。」祕書監崔沔曰：「若稅銅折役，則官冶可成，計估度庸，則私鑄無利，易而可久，簡而難誣。且夫錢之為物，貴以通貨，利不在多，何待私鑄然後足用也！」右監門錄事參軍劉秩曰：「夫人富則不可以賞勸，貧則不可以威禁，若許其私鑄，貧者必不能為之；臣恐貧者益貧而役於富，富者益富而逞其欲。漢文帝時，吳王濞富埒天子，鑄錢所致也。」上乃止。秩，子玄之子也。夏主勃勃徵隱土京兆韋祖思。祖思旣至，恭懼過甚，勃勃怒曰：「我以國士徵汝，汝乃以非類遇我，汝昔不拜姚興，今何獨拜我？我在，汝猶不以我為帝王；我死，汝曹弄筆，當置我於何地邪！」遂殺之。王都、禿餒欲突圍走，不得出。二月，癸丑，定州都指揮使馬讓能開門納官軍，都舉族自焚，擒禿餒及契丹二千人。辛亥，以王晏球為天平節度使，與趙德鈞並加兼侍中。禿餒至大梁，斬於市。壬辰，王世充帥衆三萬圍穀州，刺史任瓌拒卻之。二月，庚子，以知制誥狐綯為翰林學士。上嘗以太宗所撰金鏡授綯，使讀之，「至亂未嘗不任不肖，至治未嘗不任忠賢，」上止之曰：「凡求致太平，當以此言為首。」又書貞觀政要於屏風，每正色拱手而讀之。上欲知百官名數，令狐綯曰：「六品已下，官卑數多，皆吏部注擬；五品以上，則政府制授，各有籍，命曰具員。」上命宰相作具員御覽五卷，上之，常置於案上。希崇旣襲位，亦縱酒荒淫，為政不公，語多矯妄，國人不附。上遣使敕韋皋出兵深入吐蕃以分其勢，紓北邊患。皋遣將將兵二萬分出九道，攻吐蕃維、保、松州及棲雞、老翁城。上疾篤，慮晏駕之後，皇后臨朝，江安懿侯王景文以元舅之勢，必為宰相，門族強盛，或有異圖。己未，遣使齎藥賜景文死，手敕曰：「與卿周旋，欲全卿門戶，故有此處分。」敕至，景文正與客棋，叩函看已，復置局下，神色不變，方與客思行爭劫。局竟，斂子內匳畢，徐曰：「奉敕見賜以死。」方以敕示客。中直兵焦度趙智略憤怒，曰：「大丈夫安能坐受死！州中文武數百，足以一奮。」景文曰：「知卿至心；若見念者，為我百口計。」乃作墨啟答敕致謝，飲藥而卒。贈開府儀同三司。朱瑾偽遣使請降於朱全忠，全忠自就延壽門下與瑾語。瑾曰：「欲送符印，願使兄瓊來領之。」漢王還，至定陶，馳入齊王信壁，奪其軍。秋，七月，壬午，時溥遣使獻黃巢及家人首幷姬妾，上御大玄樓受之。宣問姬妾：「汝曹皆勳貴子女，世受國恩，何為從賊？」其居首者對曰：「狂賊凶逆，國家以百萬之衆，失守宗祧，播遷巴、蜀；今陛下以不能拒賊責一女子，置公卿將帥於何地乎！」上不復問，皆戮之於市。人爭與之酒，其餘皆悲怖昏醉，居首者獨不飲不泣，至於就刑，神色肅然。詔中尚方為鴻都文學樂松、江覽等三十二人圖象立贊，以勸學者。尚書令陽球諫曰：「臣案松、覽等皆出於微蔑，斗筲小人，依憑世戚，附託權豪，俛眉承睫，徼進明時。或獻賦一篇，或鳥篆盈簡，而位升郎中，形圖丹青。亦有筆不點牘，辭不辨心，假手請字，妖偽百品，莫不蒙被殊恩，蟬蛻滓濁。是以有識掩口，天下嗟嘆。臣聞圖象之設，以昭勸戒，欲令人君動鑒得失，未聞豎子小人詐作文頌，而可妄竊天官，垂象圖素者也。今太學、東觀足以宣明聖化，願罷鴻都之選，以銷天下之謗。」書奏，不省。陸渾民孫狼等作亂，殺縣主簿，南附關羽。羽授狼印，給兵，還為寇賊，自許以南，往往遙應羽，羽威震華夏。魏王操議徙許都以避其銳，丞相軍司馬司馬懿、西曹屬蔣濟言於操曰：「于禁等為水所沒，非戰攻之失，於國家大計未足有損。劉備、孫權，外親內疏，關羽得志，權必不願也。可遣人勸權躡其後，許割江南以封權，則樊圍自解。」操從之。庚戌，以楊虞卿為常州刺史，張元夫為汝州刺史。他日，上復言及朋黨，李宗閔曰：「臣素知之，故虞卿輩臣皆不與美官。」李德裕曰：「給、舍非美官而何！」宗閔失色。丁巳，以蕭澣為鄭州刺史。初，朝議以州郡相黨，人情比周，乃制昏姻之家及兩州人士不得對相監臨，至是復有三互法，禁忌轉密，選用艱難，幽、冀二州久缺不補。蔡邕上疏曰：「伏見幽、冀舊壤，鎧、馬所出，比年兵饑，漸至空耗。今者闕職經時，吏民延屬，而三府選舉，踰月不定。臣怪問其故，云避三互。十一月有禁，當取二州而已。又，二州之士或復限以歲月，狐疑遲淹，兩州懸空，萬里蕭條，無所管繫。愚以為三互之禁，禁之薄者。今但申以威靈，明其憲令，對相部主，尚畏懼不敢營私；況乃三互，何足為嫌！昔韓安國起自徒中，朱買臣出於幽賤，並以才宜，還守本邦，豈復顧循三互，繫以末制乎！臣願陛下上則先帝，蠲除近禁，其諸州刺史器用可換者，無拘日月、三互，以差厥中。」朝廷不從。晉王如魏州。休範白服，乘肩輿，自登城南臨滄觀，以數十人自衞。屯騎校尉黃回與越騎校尉張敬兒謀詐降以取之。回謂敬兒曰：「卿可取之，我誓不殺諸王！」敬兒以白道成。道成曰：「卿能辦事，當以本州相賞。」乃與回出城南，放仗走，大呼稱降。休範喜，召至輿側，回陽致道成密意，休範信之，以二子德宣、德嗣付道成為質。二子至，道成卽斬之。休範置回、敬兒於左右，所親李恆、鍾爽諫，不聽。時休範日飲醇酒，回見休範無備，目敬兒；敬兒奪休範防身刀，斬休範首，左右皆散走。敬兒馳馬持首歸新亭。初，高昌王闞伯周卒，子義成立；是歲，其從兄首歸殺義成自立。高車王可至羅殺首歸兄弟，以敦煌張明為高昌王。國人殺明，立馬儒為王。是時諸將在邊，以大衆未集，未敢出擊匈奴。討濊將軍嚴尤諫曰：「臣聞匈奴為害，所從來久矣，未聞上世有必征之者也。後世三家周、秦、漢征之，然皆未有得上策者也。周得中策，漢得下策，秦無策焉。當周宣王時，獫狁內侵，至于涇陽；命將征之，盡境而還。其視戎狄之侵，譬猶蟁蝱，敺之而已，故天下稱明，是為中策。漢武帝選將練兵，約齎輕糧，深入遠戍，雖有克獲之功，胡輒報之。兵連禍結三十餘年，中國罷耗，匈奴亦創艾，而天下稱武，是為下策。秦始皇不忍小恥而輕民力，築長城之固，延袤萬里，轉輸之行，起於負海；疆境旣完，中國內竭，以喪社稷，是為無策。今天下遭陽九之厄，比年饑饉，西北邊尤甚。發三十萬衆，具三百日糧，東援海、代，南取江、淮，然後乃備。計其道里，一年尚未集合，兵先至者聚居暴露，師老械弊，勢不可用，此一難也。邊旣空虛，不能奉軍糧，內調郡國，不相及屬，此二難也。計一人三百日食，用糒十八斛，非牛力不能勝；牛又自當齎食，加二十斛，重矣；胡地沙鹵，多乏水草，以往事揆之，軍出未滿百日，牛必物故且盡，餘糧尚多，人不能負，此三難也。胡地秋冬甚寒，春夏甚風，多齎釜鍑、薪炭，重不可勝，食糒飲水，以歷四時，師有疾疫之憂，是故前世伐胡不過百日，非不欲久，勢力不能，此四難也。輜重自隨，則輕銳者少，不得疾行，虜徐遁逃，勢不能及。幸而逢虜，又累輜重；如遇險阻，銜尾相隨，虜要遮前後，危殆不測，此五難也。大用民力，功不可必立，臣伏憂之！今旣發兵，宜縱先至者，令臣尤等深入霆擊，且以創艾胡虜。」莽不聽尤言，轉兵穀如故，天下騷動。齊主使告王僧辯、陳霸先曰：「請釋廣陵之圍，必歸廣陵、歷陽兩城。」霸先引兵還京口，江北之民從霸先濟江者萬餘口。湘東王以霸先為征北大將軍、開府儀同三司、南徐州刺史，徵霸先世子昌及兄子頊詣江陵，以昌為散騎常侍，頊為領直。加邠寧節度使王行瑜兼中書令。太后以徐、揚盜賊益熾，博求將帥。三公舉涿令北海滕撫有文武才；詔拜撫九江都尉，與中郎將趙序助馮緄，合州郡兵數萬人共討之。又廣開賞募，錢、邑各有差。又議遣太尉李固，未及行。三月，撫等進擊衆賊，大破之，斬馬勉、范容、周生等千五百級。徐鳳以餘衆燒東城縣。夏，五月，下邳人謝安應募，率其宗親設伏擊鳳，斬之。封安為平鄉侯。拜滕撫中郎將，督揚、徐二州事。晉陵尉楊相如上疏言時政，其略曰：「煬帝自恃自強，不憂時政，雖制敕交行，而聲實舛謬，言同堯、舜，迹如桀、紂，舉天下之大，一擲而棄之。」又曰：「隋氏縱欲而亡，太宗抑欲而昌，願陛下詳擇之！」又曰：「人主莫不好忠正而惡佞邪，然忠正者常疏，佞邪者常親，以至於覆國危身而不寤者，何哉？誠由忠正者多忤意，佞邪者多順指，積忤生憎，積順生愛，此親疏之所以分也。明主則不然。愛其忤以收忠賢，惡其順以去佞邪，則太宗太平之業，將何遠哉！」又曰「夫法貴簡而能禁，罰貴輕而必行；陛下方興崇至德，大布新政，請一切除去碎密，不察小過。小過不察則無煩苛，大罪不漏則止姦慝，使簡而難犯，寬而能制，則善矣。」上覽而善之。秦簡公薨，子惠公立。魏京兆王愉遣使說平原太守清河房亮，亮斬其使；愉遣其將張靈和擊之，為亮所敗。李平軍至經縣，諸軍大集。夜，有蠻兵數千斫平營，矢及平賬；平堅臥不動，俄而自定。九月，辛巳朔，愉逆戰於城南草橋，平奮擊，大破之，愉脫身走入城，平進圍之。壬辰，安樂王詮破愉兵於城北。二月，中書門下奏，拾遺、補闕缺員，請更增補。上曰：「諫官要在舉職，不必人多，如張道符、牛叢、趙璘輩數人，使朕日聞所不聞足矣。」叢，僧孺之子也。甲午，王世充遣其將高毗寇義州。張儀說秦武王曰：「為王計者，東方有變，然後王可以多割得地也。臣聞齊王甚憎臣，臣之所在，齊必伐之。臣願乞其不肖之身以之梁，齊必伐梁，齊、梁交兵而不能相去，王以其間伐韓，入三川，挾天子，案圖籍，此王業也。」王許之。齊王果伐梁，梁王恐。張儀曰：「王勿患也！請令齊罷兵。」乃使其舍人之楚，借使謂齊王曰：「甚矣王之託儀於秦也！」齊王曰：「何故？」楚使者曰：「張儀之去秦也固與秦王謀矣，欲齊、梁相攻而令秦取三川也。今王果伐梁，是王內罷國而外伐與國，而信儀於秦王也。」齊王乃解兵還。張儀相魏一歲，卒。南燕公孫五樓欲擅朝權，譖北地王鍾於南燕主超，請誅之。南燕主備德之卒也，慕容法不奔喪，超遣使讓之；法懼，遂與鍾及段宏謀反。超聞之，徵鍾；鍾稱疾不至。超收其黨侍中慕容統等，殺之。征南司馬卜珍告左僕射封嵩數與法往來，疑有姦，超收嵩下廷尉。太后懼，泣告超曰：「嵩數遣黃門令牟常說吾云：『帝非太后所生，恐依永康故事。』我婦人識淺，恐帝見殺，卽以語法。法為謀見誤，知復何言。」超乃車裂嵩。西中郎將封融奔魏。閏月，以渭城延陵亭部為初陵。八月，乙亥，成德節度使李寶臣請復姓張，許之。太子太保魏宣王武承嗣，恨不得為太子，意怏怏，戊戌，病薨。乙丑，寶使麟謂段氏曰：「后常謂主上不能守大業，今竟能不？宜早自裁，以全段宗！」段氏怒曰：「汝兄弟不難逼殺其母，況能守先業乎！吾豈愛死，但念國亡不久耳。」遂自殺。寶議以段后謀廢適統，無母后之道，不宜成喪。羣臣咸以為然。中書令眭邃颺言於朝曰：「子無廢母之義，漢安思閻后親廢順帝，猶得配饗太廟，況先后暖昧之言，虛實未可知乎！」乃成喪。西域諸胡多至張掖交市，帝使吏部侍郎裴矩掌之。矩知帝好遠略，南胡至者，矩誘訪諸國山川風俗，王及庶人儀形服飾，撰西域圖記三卷，合四十四國，入朝奏之。仍別造地圖，窮其要害，從西傾以去，縱橫所亙，將二萬里，發自敦煌，至于西海，凡為三道，北道從伊吾，中道從高昌，南道從鄯善，總湊敦煌。且云：「以國家威德，將士驍雄，汎濛汜而越崑崙，易如反掌。但突厥、吐渾分領羌、胡之國，為其壅遏，故朝貢不通。今並因商人密送誠款，引領翹首，願為臣妾。若服而撫之，務存安輯，皇華遣使，弗動兵車，諸蕃旣從，渾、厥可滅，混壹戎、夏，其在茲乎！」帝大悅，賜帛五百段，日引矩至御坐，親問西域事。矩盛言「胡中多諸珍寶，吐谷渾易可并吞。」帝於是慨然慕秦皇、漢武之功，甘心將通西域；四夷經略，咸以委之。以矩為黃門侍郎，復使至張掖，引致諸胡，啗之以利，勸令入朝。自是西域諸胡往來相繼，所經郡縣，疲於送迎，糜費以萬萬計，卒令中國疲弊以至於亡，皆矩之唱導也。或言：「洛中將士皆燕人，久戍思歸，上下離心，擊之，可破也。」陝州觀軍容使魚朝恩以為信然，屢言於上，上敕李光弼等進取東京。光弼奏稱：「賊鋒尚銳，未可輕進。」朔方節度使僕固懷恩，勇而愎，麾下皆蕃、漢勁卒，恃功，多不法，郭子儀寬厚曲容之，每用兵臨敵，倚以集事；李光弼性嚴，一裁之以法，無所假貸。懷恩憚光弼而心惡之，乃附朝恩，言東都可取。由是中使相繼，督光弼使出師，光弼不得已，使鄭陳節度使李抱玉守河陽，與懷恩將兵會朝恩及神策節度使衞伯玉攻洛陽。辛未，幽州節度使朱泚遣弟滔將五千精騎詣涇州防秋。自安祿山反，幽州兵未常為用，滔至，上大喜，勞賜甚厚。乙巳，加威兼侍中，史弘肇兼中書令。辛亥，加竇貞固司徒，蘇逢吉司空，蘇禹珪左僕射，楊邠右僕射。諸大臣議，以朝廷執政溥加恩，恐藩鎮觖望。乙卯，加天雄節度使高行周守太師，山南東道節度使安審琦守太傅，泰寧節度使符彥卿守太保，河東節度使劉崇兼中書令。己未，加忠武節度使劉信、天平節度使慕容彥超、平盧節度使劉銖並兼侍中；辛酉，加朔方節度使馮暉、定難節度使李彝殷兼中書令。冬，十月，壬申，加義武節度使孫方簡、武寧節度使劉贇同平章事；壬午，加吳越王弘俶尚書令，楚王希廣太尉；丙戌，加荊南節度使高保融兼侍中。議者以為：「郭威不專有其功，推以分人，信為美矣。而國家爵位，以一人立功而覃及天下，不亦濫乎！」勛初起，下邳土豪鄭鎰聚衆三千，自備資糧器械以應之，勛以為將，謂之義軍。五月，沂州遣軍圍下邳，勛命鎰救之，鎰帥所部來降。帝將避暑於仁壽宮，術士章仇太翼固諫；不聽，太翼曰：「是行恐鑾輿不返！」帝大怒，繫之長安獄，期還而斬之。甲子，幸仁壽宮。乙丑，詔賞賜支度，事無巨細，並付皇太子。夏，四月，乙卯，帝不豫。六月，庚申，赦天下。秋，七月，甲辰，上疾甚，臥與百僚辭訣，並握手歔欷，命太子赦章仇太翼。丁未，崩於大寶殿。司馬楚之別將兵督軍糧，鎮北將軍封沓亡降柔然，說柔然令擊楚之以絕軍食。俄而軍中有告失驢耳者，諸將莫曉其故。楚之曰：「此必賊遣姦人入營覘伺，割驢耳以為信耳。賊至不久，宜急為之備。」乃伐柳為城，以水灌之令凍；城立而柔然至，冰堅滑，不可攻，乃散走。秋，八月，壬午，立廣陵王遹為皇太子。以中書監何劭為太子太師，衞尉裴楷為少師，吏部尚書王戎為太傅，前太常張華為少傅，衞將軍楊濟為太保，尚書和嶠為少保。拜太子母謝氏為淑媛。賈后常置謝氏於別室，不聽與太子相見。初，和嶠嘗從容言於武帝曰：「皇太子有淳古之風，而末世多偽，恐不了陛下家事。」武帝默然。後與荀勗等同侍武帝，武帝曰：「太子近入朝差長進，卿可俱詣之，粗及世事。」旣還，勗等並稱太子明識雅度，誠如明詔。嶠曰：「聖質如初。」武帝不悅而起。及帝卽位，嶠從太子遹入朝，賈后使帝問曰：「卿昔謂我不了家事，今日定如何？」嶠曰：「臣昔事先帝，曾有斯言；言之不效，國之福也。」兗、海、沂、密觀察使王遂，本錢穀吏，性狷急，無遠識。時軍府草創，人情未安，遂專以嚴酷為治，所用杖絕大於常行者；每詈將卒，輒曰「反虜」；又盛夏役士卒營府舍，督責峻急；將卒憤怨。時內自關中，西暨蜀、漢，南盡江、淮、閩、越，北至太原，所在出兵，而李正己遣兵扼徐州甬橋、渦口，梁崇義阻兵襄陽，運路皆絕，人心震恐。江、淮進奉船千餘艘，泊渦口不敢進。上以和州刺史張萬福為濠州刺史。萬福馳至渦口，立馬岸上，發進奉船，淄青將士停岸睥睨不敢動。初，孫堅娶錢唐吳氏，生四男，策、權、翊、匡及一女。堅從軍於外，留家壽春。策年十餘歲，已交結知名。舒人周瑜與策同年，亦英達夙成，聞策聲問，自舒來造焉，便推結分好，勸策徙居舒；策從之。瑜乃推道旁大宅與策，升堂拜母，有無通共。及堅死，策年十七，還葬曲阿；已乃渡江，居江都，結納豪俊，有復讎之志。十一月，吳丁奉、諸葛靚出芍陂，攻合肥；安東將軍汝陰王駿拒卻之。楊嗣復欲援進李宗閔，恐為鄭覃所沮，乃先令宦官諷上。上臨朝，謂宰相曰：「宗閔積年在外，宜與一官。」鄭覃曰：「陛下若憐宗閔之遠，止可移近北數百里，不宜再用；用之，臣請先避位。」陳夷行曰：「宗閔曏以朋黨亂政，陛下何愛此纖人！」楊嗣復曰：「事貴得中，不可但徇愛憎。」上曰：「可與一州。」覃曰：「與州太優，止可洪州司馬耳。」因與嗣復互相詆訐以為黨。上曰：「與一州無傷。」覃等退，上謂起居郎周敬復、舍人魏謩曰：「宰相諠爭如此，可乎？」對曰：「誠為不可。然覃等盡忠憤激，不自覺耳。」丁酉，以衡州司馬李宗閔為杭州刺史。李固言與楊嗣復、李珏善，故引居大政以排鄭覃、陳夷行，每議政之際，是非鋒起，上不能決也。秋，七月，丁亥，魏主如陰山。魏主閔復姓冉氏，尊母王氏為皇太后，立妻董氏為皇后，子智為皇太子，胤、明裕皆為王。以李農為太宰、領太尉、錄尚書事，封齊王，其子皆封縣公。遣使者持節赦諸軍屯；皆不從。庚辰，帝出至思賢門右，與羣臣相慰勞。太尉丕等進言曰：「臣等以老朽之年，歷奉累聖；國家舊事，頗所知聞。伏惟遠祖有大諱之日，唯侍送梓宮者凶服，左右盡皆從吉；四祖三宗，因而無改。陛下以至孝之性，哀毀過禮。伏聞所御三食不滿半溢，晝夜不釋絰帶。臣等叩心絕氣，坐不安席。願少抑至慕之情，奉行先朝舊典。」帝曰：「哀毀常事，豈足關言！朝夕食粥，粗可支任，諸公何足憂怖！祖宗情專武略，未脩文敎；朕今仰稟聖訓，庶習古道，論時比事，又與先世不同。太尉等國老，政之所寄，於典記舊式或所未悉，且可知朕大意。其餘古今喪禮，朕且以所懷別問尚書游明根、高閭等，公可聽之。」丙申，以門下侍郎、同平章事路隋充鎮海節度使，趣之赴鎮，不得面辭；坐救李德裕故也。杜洪為楊行密所攻，求救於朱全忠，全忠遣其將聶金掠泗州，朱友恭攻黃州。行密遣右黑雲都指揮使馬珣等救黃州。黃州刺史瞿章聞友恭至，棄城，擁衆南保武昌寨。初，吳興太守謝述，裕之弟也。累佐義康，數有規益；早卒。義康將南，歎曰：「昔謝述惟勸吾退，劉班惟勸吾進；今班存而述死，其敗也宜哉！」上亦曰：「謝述若存，義康必不至此！」別駕北海王脩，率吏民自青州往救譚。譚欲更還攻尚，脩曰：「兄弟者，左右手也。譬人將鬬而斷其右手，曰『我必勝』，其可乎？夫棄兄弟而不親，天下其誰親之！彼讒人離間骨肉以求一朝之利，願塞耳勿聽也。若斬佞臣數人，復相親睦，以御四方，可橫行於天下。」譚不從。譚將劉詢起兵漯陰以叛譚，諸城皆應之。譚歎曰：「今舉州皆叛，豈孤之不德邪！」王脩曰：「東萊太守管統，雖在海表，此人不反，必來。」後十餘日，統果棄其妻子來赴譚，妻子為賊所殺。譚更以統為樂安太守。尚書令樂廣女為成都王妃，或譖諸太尉乂；乂問廣，廣神色不動，徐曰：「廣豈以五男易一女哉！」乂猶疑之。夏，五月，壬辰，魏主如靈泉池。癸卯，初令太府檢校諸州權量。範至，勸爽兄弟以天子詣許昌，發四方兵以自輔。爽疑未決，範謂羲曰：「此事昭然，卿用讀書何為邪！於今日卿等門戶，求貧賤復可得乎！且匹夫質一人，尚欲望活；卿與天子相隨，令於天下，誰敢不應也！」俱不言。範又謂羲曰：「卿別營近在闕南，洛陽典農治在城外，呼召如意。今詣許昌，不過中宿，許昌別庫，足相被假；所憂當在穀食，而大司農印章在我身。」羲兄弟默然不從，自甲夜至五鼓，爽乃投刀於地曰：「我亦不失作富家翁！」範哭曰：「曹子丹佳人，生汝兄弟，3e60犢耳！何圖今日坐汝等族滅也！」十一月，河中都虞候王重榮作亂，剽掠坊市俱空。柔然別帥叱呂勤帥衆降魏。春，正月，甲申朔，改元嗣聖，赦天下。八月，丙午，以翰林學士陸贄為兵部侍郎，餘職皆解；竇參惡之也。劉光輔之入貢于唐也，唐主待之厚，光輔密言：「湖南民疲主驕，可取也。」唐主乃以營屯都虞候邊鎬為信州刺史，將兵屯袁州，潛謀進取。閩鑄鉛錢，與銅錢並行。明堂尉吉頊聞其謀，以告合宮尉來俊臣，使上變告之。太后使河內王武懿宗推之。懿宗令思禮廣引朝士，許免其死，凡小忤意者皆引之。於是思禮引鳳閣侍郎同平章事李元素、夏官侍郎同平章事孫元亨、知天官侍郎事石抱忠、劉奇、給事中周譒及王勮兄涇州刺史勔、弟監察御史助等，凡三十六家，皆海內名士，窮楚毒以成其獄。壬戌，皆族誅之，親黨連坐流竄者千餘人。驃騎大將軍、判元帥行軍司馬程元振專權自恣，人畏之甚於李輔國。諸將有大功者，元振皆忌疾欲害之。吐蕃入寇，元振不以時奏，致上狼狽出幸。上發詔徵諸道兵，李光弼等皆忌元振居中，莫有至者，中外咸切齒而莫敢發言。太常博士柳伉上疏，以為：「犬戎犯關度隴，不血刃而入京師，劫宮闈，焚陵寢，武士無一人力戰者，此將帥叛陛下也。陛下疏元功，委近習，日引月長，以成大禍，羣臣在廷，無一人犯顏回慮者，此公卿叛陛下也。陛下始出都，百姓填然，奪府庫，相殺戮，此三輔叛陛下也。自十月朔召諸道兵，盡四十日，無隻輪入關，此四方叛陛下也。內外離叛，陛下以今日之勢為安邪，危邪？若以為危，豈得高枕，不為天下討罪人乎！臣聞良醫療疾，當病飲藥，藥不當病，猶無益也。陛下視令日之病，何繇至此乎？必欲存宗廟社稷，獨斬元振首，馳告天下，悉出內使隸諸州，持神策兵付大臣，然後削尊號，下詔引咎，曰：『天下其許朕自新改過，宜卽募士西赴朝廷；若以朕惡不悛，則帝王大器，敢妨聖賢，其聽天下所往。』如此，而兵不至，人不感，天下不服，臣請闔門寸斬以謝陛下。」上以元振嘗有保護功，十一月，辛丑，削元振官爵，放歸田里。昭辟任城魏舒為相國參軍。初，舒少時遲鈍，不為鄉親所重，從叔父吏部郎衡，有名當世，亦不知之，使守水碓，每歎曰；「舒堪數百戶長，我願畢矣！」舒亦不以介意，不為皎厲之事。唯太原王乂謂舒曰：「卿終當為台輔。」常振其匱乏，舒受而不辭。年四十餘，郡舉上計掾，察孝廉。宗黨以舒無學業，勸令不就，可以為高。舒曰：「若試而不中，其負在我，安可虛竊不就之高以為己榮乎！」於是自課，百日習一經，因而對策升第，累遷後將軍鍾毓長史。毓每與參佐射，舒常為畫籌而已；後遇朋人不足，以舒滿數，舒容範閒雅，發無不中；舉坐愕然，莫有敵者。毓歎而謝曰：「吾之不足以盡卿才，有如此射矣，豈一事哉！」及為相國參軍，府朝碎務，未嘗見是非；至於廢興大事，衆人莫能斷者，舒徐為籌之，多出衆議之表。昭深器重之。初，朔方節度使張希崇為政有威信，民夷愛之，興屯田以省漕運；在鎮五年，求內徙，唐潞王以為靜難節度使。帝與契丹脩好，恐其復取靈武，癸巳，復以希崇為朔方節度使。涼太子紹、太原公纂將兵伐北涼，北涼王業求救於武威王烏孤，烏孤遣驃騎大將軍利鹿孤及楊軌救之。業將戰，沮渠蒙遜諫曰：「楊軌恃鮮卑之強，有窺窬之志，紹、纂深入，置兵死地，不可敵也。今不戰則有泰山之安，戰則有累卵之危。」業從之，按兵不戰。紹、纂引兵歸。魏立徐州於外黃，以刁雍為刺史。袁譚使王脩運糧於樂安，聞譚急，將所領兵往赴之，至高密，聞譚死，下馬號哭曰：「無君焉歸！」遂詣曹操，乞收葬譚尸，操許之，復使脩還樂安，督軍糧。譚所部諸城皆服，唯樂安太守管統不下。操命脩取統首，脩以統亡國忠臣，解其縛，使詣操，操悅而赦之，辟脩為司空掾。趙固、王桑自懷求迎於漢，漢主聰遣鎮遠將軍梁伏疵將兵迎之。未至，長史臨深、將軍牟穆帥衆一萬叛歸劉演。固隨疵而西，桑引其衆東奔青州，固遣兵追殺之於曲梁，桑將張鳳帥其餘衆歸演。聰以固為荊州刺史、領河南太守，鎮洛陽。吐蕃圍松州。丁零數千家匿井陘山中為盜，魏選部尚書陸真與州郡合兵討滅之。廣、受歸鄉里，日令其家賣金共具，請族人、故舊、賓客，與相娛樂。或勸廣以其金為子孫頗立產業者，廣曰：「吾豈老誖不念子孫哉！顧自有舊田廬，令子孫勤力其中，足以共衣食，與凡人齊。今復增益之以為贏餘，但敎子孫怠墮耳。賢而多財，則損其志；愚而多財，則益其過。且夫富者衆之怨也，吾旣無以敎化子孫，不欲益其過而生怨。又此金者，聖主所以惠養老臣也，故樂與鄉黨、宗族共饗其賜，以盡吾餘日，不亦可乎！」於是族人悅服。儼恆在宮中，坐含光殿視事，諸父皆拜之。上皇或時如幷州，儼恆居守。每送行，或半路，或至晉陽乃還。器玩服飾，皆與齊主同，所須悉官給。嘗於南宮見新冰早李，還，怒曰：「尊兄已有，我何竟無！」自是齊主或先得新奇，屬官及工人必獲罪。儼性剛決，嘗言於上皇曰：「尊兄懦，何能帥左右！」上皇每稱其才，有廢立意，胡后亦勸之，旣而中止。初，侍中、尚書右僕射和士開，為世祖所親狎，出入臥內，無復期度，遂得幸於胡后。及世祖殂，齊主以士開受顧託，深委任之，威權益盛；與婁定遠及錄尚書事趙彥深、侍中‧尚書左僕射元文遙、開府儀同三司唐邕、領軍綦連猛、高阿那肱、度支尚書胡長粲俱用事，時號「八貴」。太尉趙郡王叡、大司馬馮翊王潤、安德王延宗與婁定遠、元文遙皆言開齊主，請出士開為外任。會胡太后觴朝貴於前殿，叡面陳士開罪失云：「士開先帝弄臣，城狐社鼠，受納貨賂，穢亂宮掖。臣等義無杜口，冒死陳之。」太后曰：「先帝在時，王等何不言？今欲欺孤寡邪？且飲酒，勿多言！」叡等詞色愈厲。儀同三司安吐根曰：「臣本商胡，得在諸貴行末，旣受厚恩，豈敢惜死！不出士開，朝野不定。」太后曰：「異日論之，王等且散！」叡等或投冠於地，或拂衣而起。明日，叡等復詣雲龍門，令文遙入奏之，三返，太后不聽。左丞相段韶使胡長粲傳太后言曰：「梓宮在殯，事太怱怱，欲王等更思之！」叡等遂皆拜謝。長粲復命，太后曰：「成妹母子家者，兄之力也。」厚賜叡等，罷之。夏，四月，沛國、勃海大風，雨雹。益州將吏共殺暴重，表巴郡太守張羅行三府事。羅與隗文等戰死，文等驅掠吏民，西降於成。三府文武共表平西司馬蜀郡王異行三府事，領巴郡太守。楊光遠奏知博州張暉舉城降。晉王與趙王鎔會于天長。秋，七月，壬子，太皇太后李氏崩。江夏王道宗督衆築土山於城東南隅，浸逼其城，城中亦增高其城以拒之。士卒分番交戰，日六、七合，衝車礮石，壞其樓堞，城中隨立木柵以塞其缺。道宗傷足，上親為之針。築山晝夜不息，凡六旬，用功五十萬，山頂去城數丈，下臨城中，道宗使果毅傅伏愛將兵屯山頂以備敵。山頹，壓城，城崩，會伏愛私離所部，高麗數百人從城缺出戰，遂奪據土山，塹而守之。上怒，斬伏愛以徇，命諸將攻之，三日不能克。道宗徒跣詣旗下請罪，上曰：「汝罪當死，但朕以漢武殺王恢，不如秦穆用孟明，且有破蓋牟、遼東之功，故特赦汝耳。」是月，李世勣軍至幽州。劉昫與馮道昏姻。昫性苛察，李愚剛褊；道旣出鎮，二人論議多不合，事有應改者，愚謂昫曰：「此賢親家所為，更之不亦便乎！」昫恨之，由是動成忿爭，至相詬罵，各欲非時求見，事多凝滯。帝患之，欲更命相，問所親信以朝臣聞望宜為相者，皆以尚書左丞姚顗、太常卿盧文紀、祕書監崔居儉對；論其才行，互有優劣。帝不能決，乃置其名於琉璃瓶，夜焚香祝天，且以筋挾之，首得文紀，次得顗。秋，七月，辛亥，以文紀為中書侍郎、同平章事。居儉，蕘之子也。九月，帝講孝經，始覽典籍，延儒士。謝安薦東莞徐邈補中書舍人，每被顧問，多所匡益。帝或宴集，酣樂之後，好為手詔詩章以賜侍臣，或文詞率爾，所言穢雜；邈應時收斂還省刊削，皆使可觀，經帝重覽，然後出之。時議以此多邈。崔玄暐亦屢以為言，太后令法司議其罪。玄暐弟司刑少卿昪，處以大辟。宋璟復奏收昌宗下獄。太后曰：「昌宗已自奏聞。」對曰：「昌宗為飛書所逼，窮而自陳，勢非得已。且謀反大逆，無容首免。若昌宗不伏大刑，安用國法！」太后溫言解之。璟聲色逾厲曰：「昌宗分外承恩，臣知言出禍從，然義激於心，雖死不恨！」楊再思恐其忤旨，遽宣敕令出，璟曰：「聖主在此，不煩宰相擅宣敕命！」太后乃可其奏，遣昌宗詣臺，璟庭立而按之；事未畢，太后遣中使召昌宗特敕赦之。璟歎曰：「不先擊小子腦裂，負此恨矣！」太后乃使昌宗詣璟謝，璟拒不見。班固贊曰：孔子稱：「斯民也，三代之所以直道而行也。」信哉！周、秦之敝，罔密文峻，而姦軌不勝。漢興，掃除煩苛，與民休息；至于孝文，加之以恭儉；孝景遵業。五六十載之間，至於移風易俗，黎民醇厚。周云成、康，漢言文、景，美矣！戊戌，上幸驪山溫湯。李萬榮疾病，其子迺為兵馬使。甲申，迺集諸將責李湛、伊婁說、張丕以不憂軍事，斥之外縣。上遣中使第五守進至汴州，宣慰始畢，軍士十餘人呼曰：「兵馬使勤勞無賞；劉沐何人，為行軍司馬！」沐懼，陽中風，舁出。軍士又呼曰：「倉官劉叔何給納有姦。」殺而食之。又欲斫守進，迺止之。迺又殺伊婁說、張丕。都虞候匡城鄧惟恭與萬榮鄉里相善，萬榮常委謀以腹心，迺亦倚之。至是，惟恭與監軍俱文珍，執迺，送京師。秋，七月，乙未，以東都留守董晉同平章事，兼宣武節度使，以萬榮為太子少保，貶迺虔州司馬。丙申，萬榮薨。甲子，燕主暐立皇后可足渾氏，太后從弟尚書令豫章公翼之女也。商又移書續等曰：「中國安寧，忘戰日久。良騎夜合，交鋒接矢，決勝當時，戎狄之所長而中國之所短也；強弩乘城，堅營固守，以待其衰，中國之所長而戎狄之所短也。宜務先所長以觀其變，設購開賞，宣示反悔，勿貪小功以亂大謀。」於是右賢王部抑鞮等萬三千口皆詣續降。承慶、守忠以五千勁騎自隨，至范陽，思明悉衆數萬逆之，相距一里所，使人謂承慶等曰：「相公及王遠至，將士不勝其喜，然邊兵怯懦，懼相公之衆，不敢進，願弛弓以安之。」承慶等從之。思明引承慶入內廳樂飲，別遣人收其甲兵，諸郡兵皆給糧縱遣之，願留者厚賜，分隸諸營。明日，囚承慶等，遣其將竇子昂奉表以所部十三郡及兵八萬來降，幷帥其河東節度高秀巖亦以所部來降。乙丑，子昂至京師。上大喜，以思明為歸義王、范陽節度使，子七人皆除顯官。遣內侍李思敬與烏承恩往宣慰，使將所部兵討慶緒。九月，安平王續坐不道，誅，國除。稹又以貞元中王伾、王叔文以伎術得幸東宮，永貞之際幾亂天下，上書勸上早擇脩正之士使輔導諸子，以為：「太宗自為藩王，與文學清脩之士十八人居。後代太子、諸王，雖有僚屬，日益疏賤，至於師傅之官，非眊聵廢疾不任事者，則休戎罷帥不知書者為之。其友諭贊議之徒，尤為宂散之甚，搢紳皆恥由之。就使時得僻老儒生，越月踰時，僅獲一見，又何暇傅之德義，納之法度哉！夫以匹士愛其子，猶知求明哲之師而敎之，況萬乘之嗣，繫四海之命乎！」上頗嘉納其言，時召見之。冬，十二月，雷，霖雨。上以寢疾，盡復前世所嘗興諸神祠凡七百餘所，一歲三萬七千祠云。楊袞至邢州，聞麻荅被逐，卽日北還，楊安亦遁去，李殷以其衆來降。吳諸葛恪遠遣諜人觀相徑要，欲圖壽春。太傅懿將兵入舒，欲以攻恪，吳主徙恪屯於柴桑。淮南相劉頌上疏曰：「陛下以法禁寬縱，積之有素，未可一旦直繩御下，此誠時宜也。然至於矯世救弊，自宜漸就清肅；譬猶行舟，雖不橫截迅流，然當漸靡而往，稍向所趨，然後得濟也。浚始者唯恃鮮卑、烏桓以為強，旣而皆叛之。加以蝗旱連年，兵勢益弱。石勒欲襲之，未知虛實，將遣使覘之，參佐請用羊祜、陸抗故事，致書於浚。勒以問張賓，賓曰：「浚名為晉臣，實欲廢晉自立，但患四海英雄莫之從耳；其欲得將軍，猶項羽之欲得韓信也。將軍威振天下，今卑辭厚禮，折節事之，猶懼不信，況為羊、陸之亢敵乎！夫謀人而使人覺其情，難以得志矣。」勒曰：「善！」十二月，勒遣舍人王子春、董肇多齎珍寶，奉表於浚曰：「勒本小胡，遭世饑亂，流離屯厄，竄命冀州，竊相保聚以救性命。今晉祚淪夷，中原無主；殿下州鄉貴望，四海所宗，為帝王者，非公復誰！勒所以捐軀起兵，誅討暴亂者，正為殿下驅除爾。伏願陛下應天順人，早登皇祚。勒奉戴殿下如天地父母，殿下察勒微心，亦當視之如子也。」又遺棗嵩書，厚賂之。甲戌，門下侍郎、同平章事陸扆責授沂王傅、分司。車駕還京師，賜諸道詔書，獨鳳翔無之。扆曰：「茂貞罪雖大，然朝廷未與之絕，今獨無詔書，示人不廣。」崔胤怒，奏貶之。宮人宋柔等十一人皆韓全誨所獻，及僧、道士與宦官親厚者二十餘人，並送京兆杖殺。裴度帥僚佐觀築城於沱口，董重質帥騎出五溝，邀之，大呼而進，注弩挺刃，勢將及度。李光顏與田布力戰，拒之，度僅得入城。賊退，布扼其溝中歸路，賊下馬踰溝，墜壓死者千餘人。李揆與呂諲同為相，不相悅。諲在荊南，以善政聞，揆恐其復入相，奏言置軍湖南非便，又陰使人如荊、湖求諲過失。諲上疏訟揆罪，癸未，貶揆袁州長史，以河中節度使蕭華為中書侍郎、同平章事。壬寅，尊皇太孫太妃為皇太后；立妃為皇后。壬戌，魏詔：「諸州精品屬官，考其得失為三等以聞。」又詔：「徐、兗、光、南青、荊、洛六州，嚴纂戎備，應須赴集。」春，正月，丙辰，以壽州都督張鎮周為舒州都督。鎮周以舒州本其鄉里，到州，就故宅多市酒肴，召親戚故人，與之酣宴，散髮箕踞，如為布衣時，凡十日。旣而分贈金帛，泣，與之別，曰：「今日張鎮周猶得與故人歡飲，明日之後，則舒州都督治百姓耳，君民禮隔，不得復為交遊。」自是親戚故人犯法，一無所縱，境內肅然。武都氐王楊僕率種人內附。冬，十月，壬辰，燕主垂還中山。時黃巢雖平，秦宗權復熾，命將出兵，寇掠鄰道，陳彥侵淮南，秦賢侵江南，秦誥陷襄、唐、鄧，孫儒陷東都、孟、陝、虢，張晊陷汝、鄭，盧瑭攻汴、宋，所至屠翦焚蕩，殆無孑遺。其殘暴又甚於巢，軍行未始轉糧，車載鹽尸以從。北至衞、滑，西及關輔，東盡青、齊，南出江、淮，州鎮存者僅保一城，極目千里，無復煙火。上將還長安、畏宗權為患。葛嬰至東城，立襄彊為楚王。聞陳王已立，因殺襄彊還報。陳王誅殺葛嬰。八月，辛丑朔，以河東節度使劉知遠為北面行營都統，順國節度使杜威為都招討使，督十三節度以備契丹。戊戌晦，日有食之。冬，十月，王景崇遣其子德讓，趙思綰遣其子懷乂，見蜀主于成都。李師道暗弱，軍府大事，獨與妻魏氏、奴胡惟堪、楊自溫、婢蒲氏、袁氏及孔目官王再升謀之，大將及幕僚莫得預焉。魏氏不欲其子入質，與蒲氏、袁氏言於師道曰：「自先司徒以來，有此十二州，柰何無故割而獻之！今計境內之兵不下數十萬，不獻三州，不過以兵相加。若力戰不勝，獻之未晚。」師道乃大悔，欲殺李公度，幕僚賈直言謂其用事奴曰：「今大禍將至，豈非高沐冤氣所為！若又殺公度，軍府其危哉！」乃囚之。遷李英曇於萊州，未至，縊殺之。丁未，蘇峻帥祖渙、許柳等衆二萬人，濟自橫江，登牛渚，軍于陵口。臺兵禦之，屢敗。二月，庚戌，峻至蔣陵覆舟山。陶回謂庾亮曰：「峻知石頭有重戍，不敢直下，必向小丹楊南道步來；宜伏兵邀之，可一戰擒也。」亮不從。峻果自小丹楊來，迷失道，夜行，無復部分。亮聞，乃悔之。前司隸校尉傅玄卒。玄性峻急，每有奏劾，或值日暮，捧白簡，整簪帶，竦踊不寐，坐而待旦；由是貴游震懾，臺閣生風。玄與尚書左丞博陵崔洪善，洪亦清厲骨鯁，好面折人過，而退無後言，人以是重之。十二月，臨海太守郗超卒。初，超黨於桓氏，以父愔忠於王室，不令知之。及病甚，出一箱書授門生曰：「公年尊，我死之後，若以哀惋害寢食者，可呈此箱；不爾，卽焚之。」旣而愔果哀惋成疾，門生呈箱，皆與桓溫往反密計。愔大怒曰：「小子死已晚矣！」遂不復哭。癸亥，以尉遲迥為太師，柱國竇熾為太傅，李穆為太保，齊公憲為大冢宰，衞公直為大司徒，陸通為大司馬，柱國辛威為大司寇，趙公招為大司空己丑，魏大赦。冬，黃龍見真定。冬，十月，移淮北民於準南。初，少府陳咸，衞尉逢信，官簿皆在翟方進之右；方進晚進，為京兆尹，與咸厚善。及御史大夫缺，三人皆名卿，俱在選中，而方進得之。會丞相薛宣得罪，與方進相連，上使五二千石雜問丞相、御史，咸詰責方進，冀得其處，方進心恨。陳湯素以材能得幸於王鳳及王音，咸、信皆與湯善，湯數稱之於鳳、音所，以此得為九卿。及王商黜逐湯，方進因奏「咸、信附會湯以求薦舉，苟得無恥。」皆免官。東都民有犯私麴者，留守孔循族之。或請聽民造麴，而於秋稅畝收五錢；己未，敕從之。癸未，追命舞陽文宣侯懿為晉宣王，忠武侯師為景王。禿髮保周自涼奔魏，魏封保周為張掖公。先是，西川常發芻糧饋峽路，孟知祥辭以本道兵自多，難以奉他鎮，詔不許，屢督之；甲寅，知祥奏稱財力乏，不奉詔。湖州刺史高澧性凶忍，嘗召州吏議曰：「吾欲盡殺百姓，可乎？」吏曰：「如此，租賦何從出？當擇可殺者殺之耳。」時澧糾民為兵，有言其咨怨者，澧悉集民兵于開元寺，紿云犒享，入則殺之；死者踰半，在外者覺之，縱火作亂。澧閉城大索，凡殺三千人。吳越王鏐欲誅之，戊辰，澧以州叛附于淮南，舉兵焚義和臨平鎮，鏐命指揮使錢鏢討之。加彰義節度使吳少誠同平章事。三輔之民為沖所略者，遣人密告堅，請遣兵攻沖，欲縱火為內應。堅曰：「甚哀諸卿忠誠！然吾猛士如虎豹，利兵如霜雪，困於烏合之虜，豈非天乎？恐徒使諸卿坐自夷滅，吾不忍也！」其人固請不已，乃遣七百騎赴之。沖營縱火者，反為風火所燒，其得免者什一、二，堅祭而哭之。乙未，齊上皇渡河入濟州。是日，幼主禪位於大丞相任城王湝。又為湝詔：尊上皇為無上皇，幼主為宋國天王。令侍中斛律孝卿送禪文及璽紱於瀛州，孝卿卽詣鄴。康楚元等衆至萬餘人，商州刺史充荊、襄等道租庸使韋倫發兵討之，駐於鄧之境，招諭降者，厚撫之；伺其稍怠，進軍擊之，生擒楚元，其衆遂潰；得其所掠租庸二百萬緡，荊、襄皆平。倫，見素之從弟也。十二月，乙未，詔：「自今孟春訖于夏首，大辟事已款者，宜且申停。」夏，四月，趙廣、張尋、梁顯等各帥衆降；別將王道恩斬程道養，送首，餘黨悉平。丁未，以輔國將軍周籍之為益州刺史。二月，吐蕃論恐熱軍于河州，尚婢婢軍于河源軍。婢婢諸將欲擊恐熱，婢婢曰：「不可。我軍驟勝而輕敵，彼窮困而致死，戰必不利。」諸將不從。婢婢知其必敗，據河橋以待之，諸將果敗。婢婢收餘衆，焚橋，歸鄯州。劉表愛民養士，從容自保，境內無事，關西、兗、豫學士歸之者以千數。表乃起立學校，講明經術，命故雅樂郎河南杜夔作雅樂。樂備，表欲庭觀之。夔曰：「今將軍號不為天子，合樂而庭作之，無乃不可乎！」表乃止。壬午，周王謁成陵；乙酉，還宮。甲午，以前南廣平太守尹沖為司州刺史。約時為大理少卿，素凡有所為，皆先籌於約而後行之。述請約，盛陳器玩，與之酣暢，因而共博，每陽不勝，所齎金寶盡輸之約。約所得旣多，稍以謝述，述因曰：「此晉王之賜，令述與公為歡樂耳。」約大驚曰：「何為爾？」述因通廣意，說之曰：「夫守正履道，固人臣之常致；反經合義，亦達者之令圖。自古賢人君子，莫不與時消息以避禍患。公之兄弟，功名蓋世，當塗用事有年矣，朝臣為足下家所屈辱者，可勝數哉！又，儲后以所欲不行，每切齒於執政；公雖自結於人主，而欲危公者固亦多矣！主上一旦棄羣臣，公亦何以取庇！今皇太子失愛於皇后，主上素有廢黜之心，此公所知也。今若請立晉王，在賢兄之口耳。誠能因此時建大功，王必永銘骨髓，斯則去累卵之危，成太山之安也。」約然之，因以白素。素聞之，大喜，撫掌曰：「吾之智思，殊不及此，賴汝啟予。」約知其計行，復謂素曰：「今皇后之言，上無不用，宜因機會早自結託，則長保榮祿，傳祚子孫。兄若遲疑，一旦有變，令太子用事，恐禍至無日矣！」素從之。先是，鳳閣舍人脩武張嘉福使洛陽人王慶之等數百人上表，請立武承嗣為皇太子。文昌右相、同鳳閣鸞臺三品岑長倩以皇嗣在東宮，不宜有此議，奏請切責上書者，告示令散。太后又問地官尚書、同平章事格輔元，輔元固稱不可。由是大忤諸武意，故斥長倩令西征吐蕃，未至，徵還，下制獄。承嗣又譖輔元。來俊臣又脅長倩子靈原，令引司禮卿兼判納言事歐陽通等數十人，皆云同反。通為俊臣所訊，五毒備至，終無異詞，俊臣乃詐為通款。冬，十月，己酉，長倩、輔元、通等皆坐誅。乙丑，以護軍將軍崔慧景為平南將軍，督衆軍擊顯達；後軍將軍胡松、驍騎將軍李叔獻帥水軍據梁山；左衞將軍左興盛督前鋒軍屯杜姥宅。尚書左僕射王瑒卒。冬，十月，上行幸長安；十一月，乙丑，還雒陽。是歲，涼王改元義和。大司馬衍下令：「凡東昏時浮費，自非可以習禮樂之容，繕甲兵之備者，餘皆禁絕。」春，正月，契丹知兵馬中郎李過折來獻捷；制以過折為北平王，檢校松漠州都督。炳之留令史二人宿於私宅，為有司所糾。上薄其過，欲不問。僕射何尚之因極陳炳之之短曰：「炳之見人有燭盤、佳驢，無不乞匄；選用不平，不可一二；交結朋黨，構扇是非，亂俗傷風，過於范曄，所少，賊一事耳。縱不加罪，故宜出之。」上欲以炳之為丹楊尹。尚之曰：「炳之蹈罪負恩，方復有尹京赫赫之授，乃更成其形勢也。古人云：『無賞無罰，雖堯、舜不能為治。』臣昔啟范曄，亦懼犯顏，苟曰愚懷，九死不悔。歷觀古今，未有衆過藉藉，受貨數百萬，更得高官厚祿如炳之者也。」上乃免炳之官，以徐湛之為丹楊尹。太子賓客崔沔議曰：「祭祀之興，肇於太古。茹毛飲血，則有毛血之薦；未有麴糵，則有玄酒之奠。施及後王，禮物漸備；然以神道致敬，不敢廢也。籩豆簠簋樽罍之實，皆周人之時饌也，其用通於宴饗賓客，而周公制禮，與毛血玄酒同薦鬼神。國家由禮立訓，因時制範，清廟時饗，禮饌畢陳，用周制也。園陵上食，時膳具設，遵漢法也。職貢來祭，致遠物也。有新必薦，順時令也。苑囿之內，躬稼所收，蒐狩之時，親發所中，莫不薦而後食，盡誠敬也。若此至矣，復何加焉！但當申敕有司，無或簡怠，則鮮美肥濃，盡在是矣，不必加籩豆之數也。」夏，四月，以司空高柔為司徒，光祿大夫徐邈為司空。邈嘆曰：「三公論道之官，無其人則缺，豈可以老病忝之哉！」遂固辭不受。曹操自江陵將順江東下。諸葛亮謂劉備曰：「事急矣，請奉命求救於孫將軍。」遂與魯肅俱詣孫權。亮見權於柴桑，說權曰：「海內大亂，將軍起兵江東，劉豫州收衆漢南，與曹操共爭天下。今操芟夷大難，略已平矣，遂破荊州，威震四海。英雄無用武之地，故豫州遁逃至此，願將軍量力而處之！若能以吳、越之衆與中國抗衡，不如早與之絕；若不能，何不按兵束甲，北面而事之！今將軍外託服從之名而內懷猶豫之計，事急而不斷，禍至無日矣。」權曰：「苟如君言，劉豫州何不遂事之乎？」亮曰：「田橫，齊之壯士耳，猶守義不辱；況劉豫州王室之胄，英才蓋世，衆士慕仰，若水之歸海。若事之不濟，此乃天也，安能復為之下乎！」權勃然曰：「吾不能舉全吳之地，十萬之衆，受制於人。吾計決矣！非劉豫州莫可以當曹操者；然豫州新敗之後，安能抗此難乎？」亮曰：「豫州軍雖敗於長坂，今戰士還者及關羽水軍精甲萬人，劉琦合江夏戰士亦不下萬人。曹操之衆，遠來疲敝，聞追豫州，輕騎一日一夜行三百餘里，此所謂『強弩之末勢不能穿魯縞』者也。故兵法忌之，曰『必蹶上將軍』。且北方之人，不習水戰；又，荊州之民附操者，偪兵勢耳，非心服也。今將軍誠能命猛將統兵數萬，與豫州協規同力，破操軍必矣。操軍破，必北還；如此，則荊、吳之勢強，鼎足之形成矣。成敗之機，在於今日！」權大悅，與其羣下謀之。春，正月，壬寅，田神功薨於京師。戊申，加隴右經略使、秦州刺史劉澭保義軍節度使。中書舍人韋處厚議，以為：「宰相處論道之地，雜以鹺務，實非所宜。竇參、皇甫鎛皆以錢穀為相，名利難兼，卒蹈禍敗。又欲以重法禁人喧訴，夫強人之所不能，事必不立；禁人之所必犯，法必不得矣。」事遂寢。初，昌齡與進士王公治皆善屬文，名振京師，考功員外郎王師旦知貢舉，黜之，舉朝莫曉其故。及奏第，上怪無二人名，詰之。師旦對曰：「二人雖有辭華，然其體輕薄，終不成令器。若置之高第，恐後進效之，傷陛下雅道。」上善其言。使中護軍司馬炎迎燕王宇之子常道鄉公璜於鄴，以為明帝嗣。炎，昭之子也。春，正月，合浦、交趾烏滸蠻反，招引九真、日南民攻沒郡縣。後歲餘，宛貴人以為昩蔡善諛，使我國遇屠，乃相與殺昩蔡，立毋寡昆弟蟬封為宛王，而遣其子入侍於漢。漢因使使賂賜，以鎮撫之。蟬封與漢約，歲獻天馬二匹。魏降人王足陳計，求堰淮水以灌壽陽。上以為然，使水工陳承伯、材官將軍祖暅視地形，咸謂「淮內沙土漂輕不堅實，功不可就」。上弗聽，發徐、揚民率二十戶取五丁以築之，假太子右衞率康絢都督淮上諸軍事，并護堰作於鍾離。役人及戰士合二十萬，南起浮山，北抵巉石，依岸築土，合脊於中流。初，茂陵公孫述為清水長，有能名；遷導江卒正，治臨邛。漢兵起，南陽宗成、商人王岑起兵徇漢中以應漢，殺王莽庸部牧宋遵，衆合數萬人。述遣使迎成等，成等至成都，虜掠暴橫。述召郡中豪桀謂曰：「天下同苦新室，思劉氏久矣，故聞漢將軍到，馳迎道路。今百姓無辜而婦子係獲，此寇賊，非義兵也。」乃使人詐稱漢使者，假述輔漢將軍、蜀郡太守兼益州牧印綬；選精兵西擊成等，殺之，幷其衆。戊午，上御丹鳳樓，赦天下，惟與安祿山同反及李林甫、王鉷、楊國忠子孫不在免例。立廣平王俶為楚王，加郭子儀司徒，李光弼司空，自餘蜀郡、靈武扈從立功之臣，皆進階，賜爵，加食邑有差。李憕、盧奕、顏杲卿、袁履謙、許遠、張巡、張介然、蔣清、龐堅等皆加贈官，其子孫、戰亡之家，給復二載。郡縣來載租、庸三分蠲一。近所改郡名、官名，一依故事。以蜀郡為南京，鳳翔為西京，西京為中京。以張良娣為淑妃，立皇子南陽王係為趙王，新城王僅為彭王，潁川王僩為兗王，東陽王侹為涇王，僙為襄王，倕為233cc王，偲為召王，佋為興王，侗為定王。十二月，乙亥，田頵帥死士數百出戰，臺濛陽退以示弱。頵兵踰濠而鬬，濛急擊之；頵不勝，還走城，橋陷墜馬，斬之，其衆猶戰，以頵首示之，乃潰，濛遂克宣州。戊戌，大赦。五月，秦洛州刺史張五虎據豐陽來降。蒙移書長沙、桂陽，皆望風歸服，惟零陵太守郝普城守不降。劉備聞之，自蜀親至公安，遣關羽爭三郡。孫權進住陸口，為諸軍節度；使魯肅將萬人屯益陽以拒羽；飛書召呂蒙，使捨零陵急還助肅。蒙得書，祕之，夜，召諸將授以方略；晨，當攻零陵，顧謂郝普故人南陽鄧玄之曰：「郝子太聞世間有忠義事，亦欲為之，而不知時也。今左將軍在漢中為夏侯淵所圍，關羽在南郡，至尊身自臨之。彼方首尾倒縣，救死不給，豈有餘力復營此哉！今吾計力度慮而以攻此，曾不移日而城必破，城破之後，身死，何益於事，而令百歲老母戴白受誅，豈不痛哉！度此家不得外問，謂援可恃，故至於此耳。君可見之，為陳禍福。」玄之見普，具宣蒙意；普懼而出降。蒙迎，執其手與俱下船，語畢，出書示之，因拊手大笑。普見書，知備在公安而羽在益陽，慙恨入地。蒙留孫河，委以後事，卽日引軍赴益陽。己丑，吳主封故南陽王和子皓為烏程侯。秋，七月，徙關內戶數十萬以實洛陽。溫之屯灞上也，順陽太守薛珍溫徑進逼長安；溫弗從。珍以偏師獨濟，頗有所獲。及溫退，乃還，顯言於衆，自矜其勇而咎溫之持重；溫殺之。六月，己巳，魏遣兼員外散騎常侍盧昶、兼員外散騎侍郎王清石來聘。昶，度世之子也。清石世仕江南，魏主謂清石曰：「卿勿以南人自嫌。彼有知識，欲見則見，欲言則言。凡使人以和為貴，勿迭相矜夸，見於辭色，失將命之體也。」王初幷天下，自以為德兼三皇，功過五帝，乃更號曰「皇帝」，命為「制」，令為「詔」，自稱曰「朕」。追尊莊襄王為太上皇。制曰：「死而以行為諡，則是子議父，臣議君也，甚無謂。自今以來，除諡法。朕為始皇帝，後世以計數，二世、三世至于萬世，傳之無窮。」策治嚴，行到錢唐。瑀陰圖襲策，潛結祖郎、嚴白虎等，使為內應。策覺之，遣其將呂範、徐逸攻瑀於海西；瑀敗，單騎奔袁紹。貶右僕射崔昭緯為梧州司馬。漢興之初，懲戒亡秦孤立之敗，於是尊王子弟，大啟九國。自鴈門以東盡遼陽，為燕、代；常山以南，太行左轉，渡河、濟，漸于海，為齊、趙；穀、泗以往，奄有龜、蒙，為梁、楚；東帶江、湖，薄會稽，為荊、吳；北界淮瀕，略廬、衡，為淮南；波漢之陽，亙九嶷，為長沙。諸侯比境，周匝三垂，外接胡、越。天子自有三河、東郡、潁川、南陽，自江陵以西至巴、蜀，北自雲中至隴西，與京師、內史，凡十五郡；公主、列侯頗邑其中。而藩國大者夸州兼郡，連城數十，宮室、百官同制京師，可謂矯枉過其正矣。雖然，高祖創業，日不暇給，孝惠享國又淺，高后女主攝位，而海內晏如，亡狂狡之憂，卒折諸呂之難，成太宗之業者，亦賴之於諸侯也。吳以右都押牙王祺為虔州行營都指揮使，將洪、撫、袁、吉之兵擊譚全播。嚴可求以厚利募贛石水工，故吳兵奄至虔州城下，虔人始知之。盧芳攻雲中，久不下。其將隨昱留守九原，欲脅芳來降；芳知之，與十餘騎亡入匈奴，其衆盡歸隨昱，昱乃詣闕降。詔拜昱五原太守，封鐫胡侯。蜀主欲以普豐庫使高延昭、茶酒庫使王昭遠為樞密使，以其名位素輕，乃授通奏使，知樞密院事。昭遠，成都人，幼以僧童從其師入府，蜀高祖愛其敏慧，令給事蜀主左右；至是，委以機務，府庫金帛，恣其取與，不復會計。丙戌，清河王慶、濟北王壽、河間王開、常山王章始就國；太后特加慶以殊禮。慶子祜，年十三，太后以帝幼弱，遠慮不虞，留祜與嫡母耿姬居清河邸。耿姬，況之曾孫也；祜母，犍為左姬也。三月，慕容皝於乙連城東築好城以逼乙連，留折衝將軍蘭勃守之。夏，四月，段遼以車數千兩輸乙連粟，蘭勃擊而取之。六月，遼又遣其從弟揚威將軍屈雲將精騎夜襲皝子遵於興國城，遵擊破之。勒以民始復業，資儲未豐，於是重制禁釀，郊祀宗廟，皆用醴酒，行之數年，無復釀者。初，柔然部人世服於代，其大人郁久閭地粟袁卒，部落分為二：長子匹候跋繼父居東邊，次子縕紇提別居西邊。秦王堅滅代，柔然附於劉衞辰。述廢銅錢，置鐵錢，貨幣不行，百姓苦之。為政苛細，察於小事，如為清水令時而已。好改易郡縣官名。少嘗為郎，習漢家故事，出入法駕，鸞旗旄騎。又立其兩子為王，食犍為、廣漢各數縣。或諫曰：「成敗未可知，戎士暴露而先王愛子，示無大志也！」述不從，由此大臣皆怨。春，正月，壬戌朔，周齊公憲等七人進爵為王。湖州刺史李彥徽欲以州附於楊行密，其衆不從；彥徽奔廣陵，都指揮使沈攸以州歸錢鏐。十二月，丁巳，魏主至平城。淮南王安與賓客左吳等日夜為反謀，按輿地圖，部署兵所從入。諸使者道長安來，為妄言，言「上無男，漢不治」，卽喜；卽言「漢廷治，有男」，王怒，以為妄言，非也。及陳涉起，沛令欲以沛應之。掾、主吏蕭何、曹參曰：「君為秦吏，今欲背之，率沛子弟，恐不聽。願君召諸亡在外者，可得數百人，因劫衆，衆不敢不聽。」乃令樊噲召劉季。劉季之衆已數十百人矣；沛令後悔，恐其有變，乃閉城城守，欲誅蕭、曹。蕭、曹恐，踰城保劉季。劉季乃書帛射城上，遺沛父老，為陳利害。父老乃率子弟共殺沛令，開門迎劉季，立以為沛公。蕭、曹等為收沛子弟，得三千人，以應諸侯。丙寅，以門下侍郎、同平章事趙瑩為侍中，以杜重威為順國節度使兼侍中。春，二月，庚申，以御史中丞宇文融兼戶部侍郎。制以所得客戶稅錢均充所在常平倉本；又委使司與州縣議作勸農社，使貧富相恤，耕耘以時。甲辰，大赦。秋，七月，甲辰，漢王淵寇平陽，太守宋抽棄郡走，河東太守路述戰死；淵徙都蒲子。上郡鮮卑陸逐延、氐酋單徵並降於漢。六月，丙戌，命作河橋，欲以濟師。祕書監盧淵上表，以為：「前世承平之主，未嘗親御六軍，決勝行陳之間；豈非勝之不足為武，不勝有虧威望乎！昔魏武以弊卒一萬破袁紹，謝玄以步兵三千摧苻秦，勝負之變，決於須臾，不在衆寡也。」詔報曰：「承平之主，所以不親戎事，或以同軌無敵，或以懦劣偷安。今謂之同軌則未然，比之懦劣則可恥，必若王者不當親戎，則先王制革輅，何所施也？魏武之勝，蓋由仗順，苻氏之敗，亦由失政；豈寡必能勝衆，弱必能制強邪！」丁未，魏主講武，命尚書李沖典武選。冬，十月，乙未，上生日，諸道節度使獻金帛、器服、珍玩、駿馬為壽，共值緡錢二十四萬。常袞上言，以為：「節度使非能男耕女織，必取之於人。斂怨求媚，不可長也。請卻之。」上不聽。何后亦淫泆，私於帝左右楊珉，與同寢處如伉儷；又與帝相愛狎，故帝恣之。迎后親戚入宮，以耀靈殿處之。齋閤通夜洞開，外內淆雜，無復分別。西昌侯鸞遣坦之入奏誅珉，何后流涕覆面曰：「楊郎好年少，無罪，何可枉殺！」坦之附耳語帝曰：「外間並云楊珉與皇后有情，事彰遐邇，不可不誅。」帝不得已許之；俄敕原之，已行刑矣。鸞又啟誅徐龍駒，帝亦不能違，而心忌鸞益甚。蕭諶、蕭坦之見帝狂縱日甚，無復悛改，恐禍及己，乃更回意附鸞，勸其廢立，陰為鸞耳目，帝不之覺也。魏舊制，氣歲祀天於西郊，魏主與公卿從二千餘騎，戎服遶壇，謂之蹹壇。明日，復戎服登壇致祀，已又遶壇，謂之遶天。三月，癸酉，詔盡省之。北燕大赦。柔然遣使來聘。魏崔亮攻硤石未下，與李崇約水陸俱進，崇屢違期不至。胡太后以諸將不壹，乃以吏部尚書李平為使持節、鎮軍大將軍兼尚書右僕射，將步騎二千赴壽陽，別為行臺，節度諸軍，如有乖異，以軍法從事。蕭寶寅遣輕車將軍劉智文等渡淮，攻破三壘；二月，乙巳，又敗將軍垣孟孫等於淮北。李平至硤石，督李崇、崔亮等水陸進攻，無敢乖互，戰屢有功。成德節度使郭崇攻契丹束城，拔之，以報其入寇也。懷州民訴旱，刺史劉仁規揭牓禁之，民怒，相與作亂，逐仁規，仁規逃匿村舍。民入州宅，掠其家貲，登樓擊鼓，久之乃定。詔曰：「春秋，母以子貴。宜尊定陶太后曰恭皇太后，丁姬曰恭皇后，各置左右詹事，食邑如長信宮、中宮。」追尊傅父為崇祖侯，丁父為褒德侯；封舅丁明為陽安侯，舅子滿為平周侯，皇后父晏為孔鄉侯，皇太后弟侍中、光祿大夫趙欽為新城侯。太皇太后詔大司馬莽就第，避帝外家；莽上疏乞骸骨。帝遣尚書令詔起莽，又遣丞相孔光、大司空何武、左將軍師丹、衞尉傅喜白太皇太后曰：「皇帝聞太后詔，甚悲！大司馬卽不起，皇帝卽不敢聽政！」太后乃復令莽視事。諒之初起兵也，妃兄豆盧毓為府主簿，苦諫，不從，私謂其弟懿曰：「吾匹馬歸朝，自得免禍，此乃身計，非為國也。不若且偽從之，徐伺其便。」毓，勣之子也。毓兄顯州刺史賢言於帝曰：「臣弟毓素懷志節，必不從亂，但逼兇威，不能自遂。臣請從軍，與毓為表裏，諒不足圖也。」帝許之。賢密遣家人齎敕書至毓所，與之計議。癸亥，以太和長公主嫁回鶻。公主，上之妹也。吐蕃聞唐與回鶻婚，六月，辛未，寇青寨堡；鹽州刺史李文悅擊卻之。戊寅，回鶻奏：「以萬騎出北庭，萬騎出安西，拒吐蕃以迎公主。」丙戌，詔凡諸色課戶及俸戶並勒歸州縣，其幕職、州縣官自今並支俸錢及米麥。以襄邑王神符檢校揚州大都督。始自丹楊徙州府及居民於江北。癸亥，應州言契丹三千騎攻城。貶左金吾大將軍沈25ac3為邵州刺史。八月，丙子，又貶李宗閔潮州司戶，賜宋若憲死。魏鑄五銖錢。景初至建康，謂朝夕可拔，號令嚴整，士卒不敢侵暴。及屢攻不克，人心離沮。景恐援兵四集，一旦潰去；又食石頭常平諸倉旣盡，軍中乏食；乃縱士卒掠奪民米及金帛子女。是後米一升直七八萬錢，人相食，餓死者什五六。六月，丁丑，加信安王禕開府儀同三司。上命裴耀卿齎絹二十萬匹分賜立功奚官，耀卿謂其徒曰：「戎狄貪婪，今齎重貨深入其境，不可不備。」乃命先期而往，分道並進，一日，給之俱畢。突厥、室韋果發兵邀隘道，欲掠之，比至，耀卿已還。九月，丁未，以豫州刺史裴叔業為南兗州刺史，征虜長史張沖為豫州刺史。己未，詔荊州都督荊王元景等二十一王所任刺史，咸令子孫世襲。戊辰，又以功臣長孫無忌等十四人為刺史，亦令世襲，非有大故，無得黜免。劉武周降將尋相等多叛去。諸將疑尉遲敬德，囚之軍中。行臺左僕射屈突通、尚書殷開山言於世民曰：「敬德驍勇絕倫，今旣囚之，心必怨望，留之恐為後患，不如遂殺之。」世民曰：「不然。敬德若叛，豈在尋相之後邪！」遽命釋之，引入臥內，賜之金，曰：「丈夫意氣相期，勿以小嫌介意，吾終不信讒言以害忠良，公宜體之。必欲去者，以此金相資，表一時共事之情也。」辛巳，世民以五百騎行戰地，登魏宣武陵。王世充帥步騎萬餘猝至，圍之。單雄信引槊直趨世民，敬德躍馬大呼，橫刺雄信墜馬，世充兵稍卻，敬德翼世民出圍。世民、敬德更帥騎兵還戰，出入世充陳，往返無所礙。屈突通引大兵繼至，世充兵大敗，僅以身免；擒其冠軍大將軍陳智略，斬首千餘級，獲排矟兵六千。世民謂敬德曰：「公何相報之速也！」賜敬德金銀一篋，自是寵遇日隆。燕主寶聞魏軍將至，議于東堂。中山尹苻謨曰：「今魏軍衆強，千里遠鬬，乘勝氣銳。若縱之使入平土，不可敵也，宜杜險以拒之。」中書令眭邃曰：「魏多騎兵，往來剽速，馬上齎糧，不過旬日；宜令郡縣聚民，千家為一堡，深溝高壘，清野以待之，彼至無所掠，不過六旬，食盡自退。」尚書封懿曰：「今魏兵數十萬，天下之勍敵也，民雖築堡，不足以自固，是聚兵及粮以資之也。且動搖民心，示之以弱。不如阻關拒戰，計之上也。」趙王麟曰：「魏今乘勝氣銳，其鋒不可當，宜完守中山，待其弊而乘之。」於是修城積粟，為持久之備。命遼西王農出屯安喜，軍事動靜，悉以委麟。秦王堅還長安，以李威守太尉，加侍中。以曹轂為鴈門公，劉衞辰為夏陽公，各使統其部落。光步道，使人走出，曰：「大家來。」儼徒駭散。帝駐馬橋上遙呼之，儼猶立不進，光就謂曰：「天子弟殺一夫，何所苦！」執其手，強引以前，請於帝曰：「琅邪王年少，腸肥腦滿，輕為舉措，稍長自不復然，願寬其罪。」帝拔儼所帶刀鐶，亂築辮頭，良久，乃釋之。甲寅，以王淑妃為太妃。己丑，太尉張禹免。甲申，以光祿勳潁川李脩為太尉。五月，魏直州人樂熾、洋州人黃國等作亂，開府儀同三司高平田弘、河南賀若敦討之，不克。太師泰命車騎大將軍李遷哲與敦共討熾等，平之。仍與敦南出，徇地至巴州，巴州刺史牟安民降之，巴、濮之民皆附於魏。蠻酋向五子王陷白帝，遷哲擊之，五子王遁去，遷哲追擊，破之。泰以遷哲為信州刺史，鎮白帝。信州先無儲蓄，遷哲與軍士共采葛根為糧，時有異味，輒分嘗之，軍士感悅。屢擊叛蠻，破之，羣蠻懾服，皆送糧餼，遣子弟入質。由是州境安息，軍儲亦贍。荀悅論曰：夫立策決勝之術，其要有三：一曰形，二曰勢，三曰情。形者，言其大體得失之數也；勢者，言其臨時之宜、進退之機也；情者，言其心志可否之實也。故策同、事等而功殊者，三術不同也。戊戌，苑君彰將高滿政寇代州，驃騎將軍林寶言擊走之。丁卯，度支尚書、同中書門下三品盧承慶坐科調失所免官。己丑，河東節度使李說薨；甲午，以其行軍司馬鄭儋為節度使。上擇可以代儋者，以刑部員外郎嚴綬嘗以幕僚進奉，記其名，卽用為行軍司馬。六月，秦主生下詔曰：「朕受皇天之命，君臨萬邦；嗣統以來，有何不善，而謗讟之音，扇滿天下！殺不過千，而謂之殘虐！行者比肩，未足為希。方當峻刑極罰，復如朕何！」壬午，吐蕃寇鹽州。張耳、陳餘復說陳王，請奇兵北略趙地。於是陳王以故所善陳人武臣為將軍，邵騷為護軍，以張耳、陳餘為左、右校尉，予卒三千人，徇趙。燕主垂以魏王珪為西單于，封上谷王；珪不受。初，車騎將軍董承稱受帝衣帶中密詔，與劉備謀誅曹操。操從容謂備曰：「今天下英雄，惟使君與操耳，本初之徒，不足數也！」備方食，失匕箸，值天雷震，備因曰：「聖人云『迅雷風烈必變』，良有以也。」遂與承及長水校尉种輯、將軍吳子蘭、王服等同謀。會操遣備與朱靈邀袁術，程昱、郭嘉、董昭皆諫曰：「備不可遣也！」操悔，追之，不及。術旣南走，朱靈等還。備遂殺徐州刺史車胄，留關羽守下邳，行太守事，身還小沛。東海賊昌豨及郡縣多叛操為備。備衆數萬人，遣使與袁紹連兵，操遣司空長史沛國劉岱、中郎將扶風王忠擊之，不克。備謂岱等曰：「使汝百人來，無如我何；曹公自來，未可知耳！」感化節度使時溥自以於全忠為先進，官為都統，顧不得領淮南，而全忠得之，意甚恨望。全忠以書假道於溥，溥不許。璠至泗州，溥以兵襲之，郭言力戰得免而還，徐、汴始構怨。唐初，士大夫以亂離之後，不樂仕進，官員不充。省符下諸州差人赴選，州府及詔使多以赤牒補官。至是盡省之，勒赴省選，集者七千餘人，林甫隨才銓敍，各得其所，時人稱之。詔以關中米貴，始分人於洛州選。時大赦，惟長流人不聽還，李義府憂憤發病卒。自義府流竄，朝士日憂其復入，及聞其卒，衆心乃安。渥居喪，晝夜酣飲作樂，然十圍之燭以擊毬，一燭費錢數萬。或單騎出遊，從者奔走道路，不知所之。左、右牙指揮使張顥、徐溫泣諫，渥怒曰：「汝謂我不才，何不殺我自為之！」二人懼。渥選壯士，號「東院馬軍」，廣署親信為將吏；所署者恃勢驕橫，陵蔑勳舊。顥、溫潛謀作亂。渥父行密之世，有親軍數千營於牙城之內，渥遷出於外，以其地為射場，顥、溫由是無所憚。安南將軍、監沔北諸軍事孟觀，以為紫宮帝座無他變，倫必不敗，乃為之固守。史萬寶進軍甘泉宮。丁丑，秦王世民遣右武衞將軍王君廓攻轘轅，拔之。王世充遣其將魏隱等擊君廓，君廓偽遁，設伏，大破之，遂東徇地，至管城而還。先是，王世充將郭士衡、許羅漢掠唐境，君廓以策擊卻之，詔勞之曰：「卿以十三人破賊一萬，自古以少制衆，未之有也。」司隸校尉琅邪諸葛豐始以剛直特立著名於朝，數侵犯貴戚，在位者多言其短；後坐春夏繫治人，徙城門校尉。豐於是上書告堪、猛罪，上不直豐，乃制詔御史：「城門校尉豐，前與光祿勳、光祿大夫猛在朝之時，數稱言堪、猛之美。豐前為司隸校尉，不順四時，修法度，專作苛暴以獲虛威；朕不忍下吏，以為城門校尉。不內省諸己，而反怨堪、猛以求報舉，告按無證之辭，暴揚難驗之罪，毀譽恣意，不顧前言，不信之大也。朕憐豐之耆老，不忍加刑，其免為庶人！」又曰：「豐言堪、猛貞信不立，朕閔而不治，又惜其材能未有所効，其左遷堪為河東太守，猛槐里令。」建武司馬申元吉引兵趨碻磝。乙亥，魏濟州刺史王買德棄城走。蕭斌遣將軍崔猛攻樂安，魏青州刺史張淮之亦棄城走。斌與沈慶之留守碻磝，使王玄謨進圍滑臺。雍州刺史隨王誕遣中兵參軍柳元景、振威將軍尹顯祖、奮武將軍曾方平、建武將軍薛安都、略陽太守龐法起將兵出弘農。後軍外兵參軍龐季明，年七十餘，自以關中豪右，請入長安招合夷、夏，誕許之；乃自貲谷入盧氏，盧氏民趙難納之。季明遂誘說士民，應之者甚衆，安都等因之，自熊耳山出；元景引兵繼進。豫州刺史南平王鑠遣中兵參軍胡盛之出汝南，梁坦出上蔡向長社。魏荊州刺史魯爽鎮長社，棄城走。爽，軌之子也。幢主王陽兒擊魏豫州刺史僕蘭，破之，僕蘭奔虎牢；鑠又遣安蠻司馬劉康祖將兵助坦，進逼虎牢。十一月，戊申朔，以姚元之為中書令。春，正月，戊辰朔，魏大赦，改元熙平。八月，辛卯，帝崩。癸丑，殯于崇德前殿。太后與兄車騎將軍騭、虎賁中郎將悝等定策禁中，其夜，使騭持節以王青蓋車迎清河王子祜，齋于殿中。皇太后御崇德殿，百官皆吉服陪位，引拜祜為長安侯。乃下詔，以祜為孝和皇帝嗣，又作策命。有司讀策畢，太尉奉上璽綬，卽皇帝位，太后猶臨朝。劉文喜又不受詔，欲自邀旌節；夏，四月，乙未朔，據涇州叛，遣其子質於吐蕃以求援。上命朱泚、李懷光討之，又命神策軍使張巨濟將禁兵二千助之。甲午，奴剌寇梁州，觀察使李勉棄城走，以邠州剌史河西臧希讓為山南西道節度使。秋，八月，以裴頠為尚書僕射。頠雖賈后親屬，然雅望素隆，四海惟恐其不居權位。尋詔頠專任門下事，頠上表固辭，以「賈模適亡，復以臣代之，崇外戚之望，彰偏私之舉，為聖朝累。」不聽。或謂頠曰：「君可以言，當盡言於中宮；言而不從，當遠引而去。儻二者不立，雖有十表，難以免矣。」頠慨然久之，竟不能從。定陶戚姬有寵於上，生趙王如意。上以太子仁弱，謂如意類己；雖封為趙王，常留之長安。上之關東，戚姬常從，日夜啼泣，欲立其子。呂后年長，常留守，益疏。上欲廢太子而立趙王，大臣爭之，皆莫能得。御史大夫周昌廷爭之強，上問其說。昌為人吃，又盛怒，曰：「臣口不能言，然臣期期知其不可！陛下欲廢太子，臣期期不奉詔！」上欣然而笑。呂后側耳於東廂聽，旣罷，見昌，為跪謝，曰：「微君，太子幾廢。」初，帝在真定，李從珂與安重誨飲酒爭言，從珂毆重誨，重誨走免；旣醒，悔謝，重誨終銜之。至是，重誨用事，自皇子從榮、從厚皆敬事不暇。時從珂為河中節度使、同平章事，重誨屢短之於帝，帝不聽。重誨乃矯以帝命諭河東牙內指揮使楊彥溫使逐之。是日，從珂出城閱馬，彥溫勒兵閉門拒之，從珂使人扣門詰之曰：「吾待汝厚，何為如是？」對曰：「彥溫非敢負恩，受樞密院宣耳。請公入朝。」從珂止于虞鄉，遣使以狀聞。使者至，壬寅，帝問重誨曰：「彥溫安得此言？」對曰：「此姦人妄言耳，宜速討之。」帝疑之，欲誘致彥溫訊其事，除彥溫絳州刺史。重誨固請發兵擊之，乃命西都留守索自通、步軍都指揮使藥彥稠將兵討之。帝令彥稠必生致彥溫，吾欲面訊之。召從珂詣洛陽。從珂知為重誨所構，馳入自明。慕容令自度終不得免，密謀起兵，沙城中讁戍士數千人，令皆厚撫之。五月，庚午，令殺牙門孟媯。城大涉圭懼，請自效。令信之，引置左右。遂帥讁戍士東襲威德城，殺城郎慕容倉，據城部署，遣人招東西諸戍，翕然皆應之。鎮東將軍勃海王亮鎮龍城，令將襲之；其弟麟以告亮，亮閉城拒守。癸酉，涉圭因侍直擊令，令單馬走，其黨皆潰。涉圭追令至薛黎澤，擒而殺之，詣龍城白亮。亮為誅涉圭，收令尸而葬之。契丹以幽州為南京。乙卯，魏立貴人馮氏為皇后。后，遼西郡公朗之女也；朗為秦、雍二州刺史，坐事誅，后由是沒入宮。秋，七月，匈奴屠耆單于使先賢撣兄右奧鞬王與烏藉都尉各二萬騎屯東方，以備呼韓邪單于。是時西方呼揭王來與唯犂當戶謀，共讒右賢王，言欲自立為單于。屠耆單于殺右賢王父子；後知其冤，復殺唯犂當戶，於是呼揭王恐，遂畔去，自立為呼揭單于。右奧鞬王聞之，卽自立為車犂單于。烏藉都尉亦自立為烏藉單于。凡五單于。屠耆單于自將兵東擊車犂單于，使都隆奇擊烏藉。烏藉、車犂皆敗，西北走，與呼揭單于兵合為四萬人。烏藉、呼揭皆去單于號，共幷力尊輔車犂單于。屠耆單于聞之，使左大將、都尉將四萬騎分屯東方，以備呼韓邪單于，自將四萬騎西擊車犂單于。車犂單于敗，西北走。屠耆單于卽引兵西南留闟敦地。敕：「自今有告言揚州及豫、博餘黨，一無所問，內外官司無得為理。」縯復收會兵衆，還保棘陽。阜、賜乘勝留輜重於藍鄉，引精兵十萬南渡潢淳，臨沘水，阻兩川間為營，絕後橋，示無還心。新市、平林見漢兵數敗，阜、賜軍大至，各欲解去，縯甚患之。會下江兵五千餘人至宜秋，縯卽與秀及李通造其壁曰：「願見下江一賢將，議大事。」衆推王常。縯見常，說以合從之利，常大悟曰：「王莽殘虐，百姓思漢。今劉氏復興，卽真主也；誠思出身為用，輔成大功。」縯曰：「如事成，豈敢獨饗之哉！」遂與常深相結而去。常還，具為餘將成丹、張卬言之。丹、卬負其衆曰：「大丈夫旣起，當各自為主，何故受人制乎！」常乃徐曉說其將帥曰：「王莽苛酷，積失百姓之心，民之謳吟思漢，非一日也，故使吾屬因此得起。夫民所怨者，天所去也；民所思者，天所與也。舉大事，必當下順民心，上合天意，功乃可成；若負強恃勇，觸情恣欲，雖得天下，必復失之。以秦、項之勢，尚至夷覆，況今布衣相聚草澤，以此行之，滅亡之道也。今南陽諸劉舉兵，觀其來議者，皆有深計大慮，王公之才，與之幷合，必成大功，此天所以祐吾屬也！」下江諸將雖屈強少識，然素敬常，乃皆謝曰：「無王將軍，吾屬幾陷於不義！」卽引兵與漢軍、新市、平林合。於是諸部齊心同力，銳氣益壯。縯大饗軍士，設盟約，休卒三日，分為六部；十二月，晦，潛師夜起，襲取藍鄉，盡獲其輜重。車騎將軍張敬兒好信夢。初為南陽太守，其妻尚氏夢一手熱如火；及為雍州，夢一胛熱；為開府，夢半身熱。敬兒意欲無限，當謂所親曰：「吾妻復夢舉體熱矣。」又自言夢舊村社樹高至天，上聞而惡之。垣崇祖死，敬兒內自疑，會有人告敬兒遣人至蠻中貨易，上疑其有異志。會上於華林園設八關齋，朝臣皆預，於坐收敬兒。敬兒脫冠貂投地曰：「此物誤我！」丁酉，殺敬兒，并其四子。楚懷王發病，薨於秦，秦人歸其喪。楚人皆憐之，如悲親戚。諸侯由是不直秦。用之侍妾百餘人，自奉奢靡，用度不足，輒留三司綱輸其家。是時，天下聲敎所被之州三百三十一，羈縻之州八百，置十節度、經略使以備邊。安西節度撫寧西域，統龜茲、焉耆、于闐、疏勒四鎮，治龜茲城，兵二萬四千。北庭節度防制突騎施、堅昆，統瀚海、天山、伊吾三軍，屯伊、西二州之境，治北庭都護府，兵二萬人。河西節度斷隔吐蕃、突厥，統赤水、大斗、建康、寧寇、玉門、墨離、豆盧、新泉八軍，張掖、交城、白亭三守捉，屯涼、肅、瓜、沙、會五州之境，治涼州，兵七萬三千人。朔方節度捍禦突厥，統經略、豐安、定遠三軍，三受降城，安北、單于二都護府，屯靈、夏、豐三州之境，治靈州，兵六萬四千七百人。河東節度與朔方掎角以禦突厥，統天兵、大同、橫野、岢嵐四軍，雲中守捉，屯太原府忻、代、嵐三州之境，治太原府，兵五萬五千人。范陽節度臨制奚、契丹，統經略、威武、清夷、靜塞、恆陽、北平、高陽、唐興、橫海九軍，屯幽、薊、媯、檀、易、恆、定、漠、滄九州之境，治幽州，兵九萬一千四百人。平節度鎮撫室韋、靺鞨，統平盧、盧龍二軍，榆關守捉，安東都護府，屯營、平二州之境，治營州，兵三萬七千五百人。隴右節度備禦吐蕃，統臨洮、河源、白水、安人、振威、威戎、漠門、寧塞、積石、鎮西十軍，綏和、合川、平夷三守捉，屯鄯、廓、洮、河之境，治鄯州，兵七萬五千人。劍南節度西抗吐蕃，南撫蠻獠，統天寶、平戎、昆明、寧遠、澄川、南江六軍，屯益、翼、茂、當、巂、柘、松、維、恭、雅、黎、姚、悉十三州之境，治益州，兵三萬九百人。嶺南五府經略綏靜夷、獠，統經略、清海二軍，桂、容、邕、交四管，治廣州，兵萬五千四百人。此外又有長樂經略，福州領之，兵千五百人。東萊守捉，萊州領之；東牟守捉，登州領之；兵各千人。凡鎮兵四十九萬人，馬八萬餘匹。開元之前，每歲供邊兵衣糧，費不過二百萬；天寶之後，邊將奏益兵浸多，每歲用衣二十萬匹，糧百九十萬斛，公私勞費，民始困苦矣。十一月，壬辰，涇州破党項。項羽使人致命懷王，懷王曰：「如約。」項羽怒曰：「懷王者，吾家所立耳，非有功伐，何以得專主約！天下初發難時，假立諸侯後以伐秦。然身被堅執銳首事，暴露於野三年，滅秦定天下者，皆將相諸君與籍之力也。懷王雖無功，固當分其地而王之。」諸將皆曰：「善！」春，正月，羽陽尊懷王為義帝，曰：「古之帝者，地方千里，必居上游。」乃徙義帝於江南，都郴。戊寅，燕主儁遣撫軍將軍垂、中軍將軍虔、護軍將軍平熙帥步騎八萬攻敕勒於塞北，大破之，俘斬十餘萬，獲馬十三萬匹，牛羊億萬頭。三月，庚申，上召司徒褚淵、尚書左僕射王儉受遺詔輔太子；壬戌，殂于臨光殿。太子卽位，大赦。會齊主將如晉陽，季舒與張雕議，以為：「壽陽被圍，大軍出拒之，信使往還，須稟節度。且道路小人，或相驚恐，以為大駕向幷州，畏避南寇。若不啟諫，恐人情駭動。」遂與從駕文官連名進諫。時貴臣趙彥深、唐邕、段孝言等，意有異同，季舒與爭，未決。長鸞遽言於帝曰：「諸漢官連名總署，聲云諫幸幷州，其實未必不反，宜加誅戮。」辛丑，齊主悉召已署名者集含章殿，斬季舒、雕、孝琰及散騎常侍劉逖、黃門侍郎裴澤、郭遵於殿庭，家屬皆徙北邊，婦女配奚官，幼男下蠶室，沒入貲產。癸卯，遂如晉陽。李仁罕至夔州，寧江節度使安崇阮棄鎮，與楊漢賓自均、房逃歸；壬戌，仁罕陷夔州。元載專權，恐奏事者攻訐其私，乃請：「百官凡論事，皆先白長官，長官白宰相，然後奏聞。」仍以上旨諭百官曰：「比日諸司奏事煩多，所言多讒毀，故委長官、宰相先定其可否。」九月，癸丑，詔追復長孫晟、長孫無忌官爵，以無忌曾孫翼襲爵趙公，聽無忌喪歸，陪葬昭陵。春，正月，乙亥，以尚書令沈約為左光祿大夫，右光祿大夫王瑩為尚書令。約文學高一時，而貪冒榮利，用事十餘年，政之得失，唯唯而已。自以久居端揆，有志台司，論者亦以為宜，而上終不用；乃求外出，又不許。徐勉為之請三司之儀，上不許。門下侍郎、同平章事路巖與韋保衡素相表裏，勢傾天下。旣而爭權，浸有隙，保衡遂短巖於上。夏，四月，癸卯，以巖同平章事，充西川節度使。巖出城，路人以瓦礫擲之。權京兆尹薛能，巖所擢也，巖謂能曰：「臨行，煩以瓦礫相餞！」能徐舉笏對曰：「曏來宰相出，府司無例發人防衞。」巖甚慚。能，汾州人也。党項寇同官、華原。臨川內史始興王毅等擊莊鐵，鄱陽王範遣其將巴西侯瑱救之，毅等敗死。春，正月，乙巳，車駕謁獻陵；丁未，還宮。中書侍郎、同平章事鄭餘慶與戶部侍郎、判度支于4ab9素善，4ab9所奏事，餘慶多勸上從之。上以為朋比，庚戌，貶餘慶郴州司馬，4ab9泉州司戶。4ab9，頔之兄也。劉表以書諫譚曰：「君子違難不適讎國，交絕不出惡聲，況忘先人之讎，棄親戚之好，而為萬世之戒，遺同盟之恥哉！若冀州有不弟之傲，仁君當降志辱身，以濟事為務，事定之後，使天下平其曲直，不亦為高義邪！」又與尚書曰：「金、木、水、火以剛柔相濟，然後克得其和，能為民用。青州天性峭急，迷於曲直。仁君度數弘廣，綽然有餘，當以大包小，以優容劣，先除曹操以卒先公之恨，事定之後，乃議曲直之計，不亦善乎！若迷而不反，則胡夷將有譏誚之言，況我同盟，復能戮力為君之役哉！此韓盧、東郭自困於前而遺田父之獲者也。」譚、尚皆不從。冬，十月，吐谷渾遣兵擊趙天安，天安降，涼州復為魏。初，林邑王范真龍為其臣摩訶漫多伽獨所殺，盡滅范氏。國人立其王頭黎之女為王，女不能治國，更立頭黎之姑子諸葛地，請之環王，妻以女王。羅紹威旣誅牙軍，魏之諸軍皆懼，紹威雖數撫諭之，而猜怨益甚。朱全忠營於魏州城東數旬，將北巡行營，會天雄牙將史仁遇作亂，聚衆數萬據高唐，自稱留後，天雄巡內州縣多應之。全忠移軍入城，遣使召行營兵還攻高唐，至歷亭，魏兵在行營者作亂，與仁遇相應。元帥府左司馬李周彝、右司馬苻道昭擊之，所殺殆半，進攻高唐，克之，城中兵民無少長皆死。擒史仁遇，鋸殺之。丁亥，魏主還平城。帝伐高麗，命玄感於黎陽督運，遂與虎賁郎將王仲伯、汲郡贊治趙懷義等謀，故逗遛漕運，不時進發，欲令渡遼諸軍乏食；帝遣使者促之，玄感揚言水路多盜，不可前後而發。玄感弟虎賁郎將玄縱，鷹揚郎將萬石，並從幸遼東，玄感潛遣人召之，二人皆亡還。萬石至高陽，為監事許華所執，斬於涿郡。初，晉王克用卒，周德威握重兵在外，國人皆疑之。晉王存勗召德威使引兵還。夏，四月，辛丑朔，德威至晉陽，留兵城外，獨徒步而入，伏先王柩，哭極哀；退，謁嗣王，禮甚恭。衆心由是釋然。皇太子冠。初，毅季父鎮之閒居京口，不應辟召，常謂毅及藩曰：「汝輩才器，足以得志，但恐不久耳。我不就爾求財位，亦不同爾受罪累。」每見毅、藩導從到門，輒詬之，毅甚敬畏，未至宅數百步，悉屏儀衞，與白衣數人俱進。及毅死，太尉裕奏徵鎮之為散騎常侍、光祿大夫，固辭不至。夏，四月，乙巳，魏主立其弟子推為京兆王。秋，七月，壬寅，蘄王緝薨。辛酉，魏魏郡王陳建卒。魏將薛道標引兵趣壽陽，上使齊郡太守劉懷慰作冠軍將軍薛淵書以招道標；魏人聞之，召道標還，使梁郡王嘉代之。懷慰，乘民之子也。二月，丁卯朔，嘉與劉昶寇壽陽。將戰，昶四向拜將士，流涕縱橫，曰：「願同戮力，以雪讎恥！」錢鏐表董昌僭逆，不可赦，請以本道兵討之。冬，十月，己卯，車駕發東都，以前檢校幷州長史張仁愿檢校左屯衞大將軍兼洛州長史。戊戌，車駕至西京。十一月，乙巳，赦天下。李訓奏僧尼猥多，耗蠹公私。丁巳，詔所在試僧尼誦經不中格者，皆勒歸俗；禁置寺及私度人。己巳，齊羣盜田子禮等數十人，共劫太師彭城景思王浟為主，詐稱使者，徑向浟第，至內室，稱敕，牽浟上馬，臨以白刃，欲引向南殿，浟大呼不從，盜殺之。秋，七月，丁巳，赦天下。更命「寶圖」為「天授聖圖」；洛水為永昌洛水，封其神為顯聖侯，加特進，禁漁釣，祭祀比四瀆。名圖所出曰「聖圖泉」，泉側置永昌縣。又改嵩山為神嶽，封其神為天中王，拜太師、使持節、神嶽大都督，禁芻牧。又以先於汜水得瑞石，改汜水為廣武。隗囂使馬援往觀公孫述。援素與述同里閈，相善，以為旣至，當握手歡如平生；而述盛陳陛衞以延援入，交拜禮畢，使出就館。更為援制都布單衣、交讓冠，會百官於宗廟中，立舊交之位，述鸞旗、旄騎，警蹕就車，磬折而入，禮饗官屬甚盛，欲授援以封侯大將軍位。賓客皆樂留，援曉之曰：「天下雌雄未定，公孫不吐哺走迎國士，與圖成敗，反修飾邊幅，如偶人形，此子何足久稽天下士乎！」因辭歸，謂囂曰：「子陽，井底蛙耳，而妄自尊大！不如專意東方。」初，郭崇韜旣死，宰相罕有兼樞密使者。帝卽位，桑維翰、李崧兼之，宣徽使劉處讓及宦官皆不悅。楊光遠圍廣晉，處讓數以軍事銜命往來，光遠奏請多踰分，帝常依違，維翰獨以法裁折之。光遠對處讓有不平語，處讓曰：「是皆執政之意。」光遠由是怨執政。范延光降，光遠密表論執政過失；帝知其故而不得已，加維翰兵部尚書，崧工部尚書，皆罷其樞密使；以處讓為樞密使。六月，丁卯，有星孛於天船北。閏月，癸酉，幽州道副總管郭英傑與契丹戰于都山，敗死。時節度薛楚玉遣英傑將精騎一萬及降奚擊契丹，屯於榆關之外。可突干引突厥之衆來合戰，奚持兩端，散走保險；唐兵不利，英傑戰死。餘衆六千餘人猶力戰不已，虜以英傑首示之，竟不降，盡為虜所殺。楚玉，訥之弟也。法正外統都畿，內為謀主，一餐之德、睚眦之怨，無不報復，擅殺毀傷己者數人。或謂諸葛亮曰：「法正太縱橫，將軍宜啟主公，抑其威福。」亮曰：「主公之在公安也，北畏曹操之強，東憚孫權之逼，近則懼孫夫人生變於肘腋。法孝直為之輔翼，令翻然翱翔，不可復制。如何禁止孝直，使不得少行其意邪！」烈子左中郎將忠領直閤，常在魏主左右。烈使忠言於魏主曰：「諸王專恣，意不可測，宜早罷之，自攬權綱。」北海王詳亦密以禧過惡白帝，且言彭城王勰大得人情，不宜久輔政。帝然之。太上皇崩，上使人召豨，豨稱病不至；九月，遂與王黃等反，自立為代王，劫略趙、代。上自東擊之。至邯鄲，喜曰：「豨不據邯鄲而阻漳水，吾知其無能為矣！」林邑王梵志遣兵守險，劉方擊走之。師渡闍黎江，林邑兵乘巨象，四面而至。方戰不利，乃多掘小坑，草覆其上，以兵挑之，旣戰，偽北；林邑逐之，象多陷地顛躓，轉相驚駭，軍遂亂。方以弩射象，象卻走，蹂其陳，因以銳師繼之，林邑大敗，俘馘萬計。方引兵追之，屢戰皆捷，過馬援銅柱南，八日至其國都。夏，四月，梵志棄城走入海。方入城，獲其廟主十八，皆鑄金為之；刻石紀功而還。士卒腫足，死者什四五。方亦得疾，卒於道。夏，四月，己卯，詔以「隋末亂離，因之饑饉，暴骸滿野，傷人心目，宜令所在官司收瘞。」以天官侍郎蘇味道為鳳閣侍郎、同平章事。味道前後在相位數歲，依阿取容，嘗謂人曰：「處事不宜明白，但摸稜持兩端可矣。」時人謂之「蘇摸稜」。十二月，詔停來年通乾之號，以反語不善故也。九月，甲午，曲赦梁、益二州。行軍總管羅士信帥勇士夜入洛陽外郭，縱火焚清化里而還。壬戌，士信拔青城堡。曹褒依準舊典，雜以五經、讖記之文，撰次天子至於庶人冠、婚、吉、凶終始制度凡百五十篇，奏之。帝以衆論難一，故但納之，不復令有司平奏。廣武君李左車說成安君曰：「韓信、張耳乘勝而去國遠鬬，其鋒不可當。臣聞『千里餽糧，士有飢色；樵蘇後爨，師不宿飽。』今井陘之道，車不得方軌，騎不得成列；行數百里，其勢糧食必在其後。願足下假臣奇兵三萬人，從間路絕其輜重；足下深溝高壘勿與戰。彼前不得鬬，退不得還，野無所掠，不至十日，而兩將之頭可致於麾下；否則必為二子所禽矣。」成安君嘗自稱義兵，不用詐謀奇計，曰：「韓信兵少而疲，如此避而不擊，則諸侯謂吾怯而輕來伐我矣。」樂冏復遣使告謝晦以徐、傅及3b2d等已誅。晦先舉羨之、亮哀，次發子弟凶問，旣而自出射堂勒兵。晦從高祖征討，指麾處分，莫不曲盡其宜，數日間，四遠投集，得精兵三萬人。乃奉表稱羨之、亮等忠貞，橫被冤酷。且言：「臣等若志欲執權，不專為國，初廢營陽，陛下在遠，武皇之子尚有童幼，擁以號令，誰敢非之！豈得泝流三千里，虛館七旬，仰望鸞旗者哉！故廬陵王，於營陽之世積怨犯上，自貽非命。不有所廢，將何以興！耿弇不以賊遺君、父，臣亦何負於宋室邪！此皆王弘、王曇首、王華險躁猜忌，讒構成禍。今當舉兵以除君側之惡。」閏月，己酉夜，有回紇十五人犯含光門，突入鴻臚寺，門司不敢遏。庚申，蔚州言契丹入寇。是歲，詔士族雜婚者皆補將吏。士族多避役逃亡，乃嚴為之制，捕得卽斬之，往往奔竄湖山為盜賊。沈懷文諫，不聽。李寰帥其衆三千出博野，王庭湊遣兵追之；寰與戰，殺三百餘人，庭湊兵乃還，餘衆二千猶固守博野。光‧舒‧黃招安巡檢使、行光州刺史何超以安、隨、申、蔡四州兵數萬攻光州。丙申，超奏唐光州刺史張紹棄城走，都監張承翰以城降。朱博又奏言：「漢家故事，置部刺史，秩卑而賞厚，咸勸功樂進。前罷刺史，更置州牧，秩真二千石，位次九卿；九卿缺，以高第補；其中材則苟自守而已。恐功效陵夷，姦軌不禁。臣請罷州牧，置刺史如故。」上從之。始，上好祠祀，未甚重佛。元載、王縉、杜鴻漸為相，三人皆好佛；縉尤甚，不食葷血，與鴻漸造寺無窮。上嘗問以「佛言報應，果為有無？」載等奏以：「國家運祚靈長，非宿植福業，何以致之！福業已定，雖時有小災，終不能為害，所以安、史悖逆方熾而皆有子禍；僕固懷恩稱兵內侮，出門病死；回紇、吐蕃大舉深入，不戰而退：此皆非人力所及，豈得言無報應也！」上由是深信之，常於禁中飯僧百餘人；有寇至則令僧講仁王經以禳之，寇去則厚加賞賜。胡僧不空，官至卿監，爵為國公，出入禁闥，勢移權貴，京畿良田美利多歸僧寺。敕天下無得箠曳僧尼。造金閣寺於五臺山，鑄銅塗金為瓦，所費鉅億，縉給中書符牒，令五臺僧數十人散之四方，求利以營之。載等每侍上從容，多談佛事，由是中外臣民承流相化，皆廢人事而奉佛，政刑日紊矣。悉獨官聞之曰：「翰素名驍果，今不入城，或能為患，當先取之，城不足憂。」乃分遣數千騎襲翰。翰知之，詐為段氏使者，逆於道曰：「慕容翰久為吾患，聞當擊之，吾已嚴兵相待，宜速進也。」使者旣去，翰卽出城，設伏以待之。宇文氏之騎見使者，大喜馳行，不復設備，進入伏中。翰奮擊，盡獲之，乘勝徑進，遣間使語廆出兵大戰。廆使其子皝與長史裴嶷將精銳為前鋒，自將大兵繼之。悉獨官初不設備，聞廆至，驚，悉衆出戰。前鋒始交，翰將千騎從旁直入其營，縱火焚之。衆皆惶擾，不知所為。遂大敗，悉獨官僅以身免。廆盡俘其衆，獲皇帝玉璽三紐。於是上積前事，以耀卿、九齡為阿黨；壬寅，以耀卿為左丞相，九齡為右丞相，並罷政事。以林甫兼中書令；仙客為工部尚書、同中書門下三品，領朔方節度如故。嚴挺之貶洺州刺史，王元琰流嶺南。有飛騎十餘人飲於坊曲，一人言：「曏知別無勳賞，不若奉廬陵。」一人起，出詣北門告之。座未散，皆捕得，繫羽林獄，言者斬，餘以知反不告皆絞，告者除五品官。告密之端自此興矣。齊中書令魏收撰魏書，頗用愛憎為褒貶，每謂人曰：「何物小子，敢與魏收作色！舉之則使升天，按之則使入地！」旣成，中書舍人盧潛奏「收誣罔一代，罪當誅！」尚書左丞盧斐、頓丘李庶皆言魏史不直。收啟齊主云：「臣旣結怨強宗，將為刺客所殺。」帝怒，於是斐、庶及尚書郎中王松年皆坐謗史，鞭二百，配甲坊。斐、庶死於獄中，潛亦坐繫獄。然時人終不服，謂之「穢史」。潛，度世之曾孫；斐，同之子；松年，遵業之子也。初，洗馬魏徵常勸太子建成早除秦王，及建成敗，世民召徵謂曰：「汝何為離間我兄弟！」衆為之危懼，徵舉止自若，對曰：「先太子早從徵言，必無今日之禍。」世民素重其才，改容禮之，引為詹事主簿。亦召王珪、韋挺於巂州，皆以為諫議大夫。羨之以荊州地重，恐宜都王至，或別用人，乃亟以錄命除領軍將軍謝晦行都督荊‧湘等七州諸軍事、荊州刺史，欲令居外為援，精兵舊將，悉以配之。冬，十月，乙丑，上使人召勇，勇見使者驚曰：「得無殺我邪？」上戎服陳兵，御武德殿，集百官立於東面，諸親立於西面，引勇及諸子列於殿庭，命內史侍郎薛道衡宣詔，廢勇及其男、女為王、公主者。勇再拜言曰：「臣當伏尸都市，為將來鑒戒；幸蒙哀憐，得全性命！」言畢，泣下流襟，旣而舞蹈而去，左右莫不閔默。長寧王儼上表乞宿衞，辭情哀切；上覽之閔然。楊素進曰：「伏望聖心同於螫手，不宜復留意。」乙卯，周主自鄴西還。上方晝寢，宦者張僧胤白朱异啟事，上駭之，遽起升輿，至文德殿閣。异曰：「韓山失律。」上聞之，怳然將墜牀。僧胤扶而就坐，乃歎曰：「吾得無復為晉家乎！」泚遣涇原兵馬使韓旻將銳兵三千，聲言迎大駕，實襲奉天。時奉天守備單弱，段秀實謂岐靈岳曰：「事急矣！」使靈岳詐為姚令言符，令旻且還，當與大軍俱發。竊令言印未至，秀實倒用司農印印符，募善走者追之。旻至駱驛，得符而還。秀實謂同謀曰：「旻來，吾屬無類矣！我當直搏泚殺之，不克則死，終不能為之臣也！」乃令劉海賓、何明禮陰結軍中之士，欲使應之於外。旻兵至，泚、令言大驚；岐靈岳獨承其罪而死，不以及秀實等。富平侯張放聞帝崩，思慕哭泣而死。秦以光祿勳李儼為河州刺史，鎮武始。朱友裕圍彭城，時溥數出兵，友裕閉壁不戰。朱瑾宵遁，友裕不追，都虞候朱友恭以書譖友裕於全忠。全忠怒，驛書下都指揮使龐師古，使代之將，且按其事。書誤達於友裕，友裕大懼，以二千騎逃入山中，潛詣碭山，匿於伯父全昱之所。全忠夫人張氏聞之，使友裕單騎詣汴州見全忠，泣涕拜伏於庭；全忠命左右捽抑，將斬之，夫人趨就抱之，泣曰：「汝捨兵衆，束身歸罪，無異志明矣。」全忠悟而捨之，使權知許州。友恭，壽春人李彥威也，幼為全忠家僮，全忠養以為子。張夫人，碭山人，多智略，全忠敬憚之，雖軍府事，時與之謀議；或將兵出，中塗，夫人以為不可，遣一介召之，全忠立為之返。十二月，己亥，操下令曰：「孤始舉孝廉，自以本非巖穴知名之士，恐為世人之所凡愚，欲好作政敎以立名譽，故在濟南，除殘去穢，平心選舉。以是為強豪所忿，恐致家禍，故以病還鄉里。時年紀尚少，乃於譙東五十里築精舍，欲秋夏讀書，冬春射獵，為二十年規，待天下清乃出仕耳。然不能得如意，徵為典軍校尉，意遂更欲為國家討賊立功，使題墓道言『漢故征西將軍曹侯之墓』，此其志也。而遭值董卓之難，興舉義兵。後領兗州，破降黃巾三十萬衆；又討擊袁術，使窮沮而死；摧破袁紹，梟其二子；復定劉表，遂平天下。身為宰相，人臣之貴已極，意望已過矣。設使國家無有孤，不知當幾人稱帝，幾人稱王。或者人見孤強盛，又性不信天命，恐妄相忖度，言有不遜之志，每用耿耿，故為諸君陳道此言，皆肝鬲之要也。然欲孤便爾委捐所典兵衆以還執事，歸就武平侯國，實不可也。何者？誠恐己離兵為人所禍，旣為子孫計，又己敗則國家傾危，是以不得慕虛名而處實禍也！然兼封四縣，食戶三萬，何德堪之！江湖未靜，不可讓位；至於邑土，可得而辭。今上還陽夏、柘、苦三縣，戶二萬，但食武平萬戶，且以分損謗議，少減孤之責也！」壬子，蔡將郭璠殺申叢，送秦宗權於汴，告朱全忠云：「叢謀復立宗權。」全忠以璠為淮西留後。建成擅募長安及四方驍勇二千餘人為東宮衞士，分屯左、右長林，號長林兵。又密使右虞侯率可達志從燕王李藝發幽州突騎三百，置宮東諸坊，欲以補東宮長上。為人所告，上召建成責之，流可達志於巂州。唐契之攻闞爽也，爽遣使詐降於沮渠無諱，欲與之共擊契。八月，無諱將其衆趨高昌；比至，契已死，爽閉門拒之。九月，無諱將衞興奴夜襲高昌，屠其城，爽奔柔然。無諱據高昌，遣其常侍氾雋奉表詣建康。詔以無諱為都督涼‧河‧沙三州諸軍事、征西大將軍、涼州刺史、河西王。成都之圍也，備與士衆約：「若事定，府庫百物，孤無預焉。」及拔成都，士衆皆捨干戈赴諸藏，競取寶物。軍用不足，備甚憂之，劉巴曰：「此易耳。但當鑄直百錢，平諸物價，令吏為官市。」備從之。數月之間，府庫充實。是歲，吐谷渾復還舊土。丙戌，吳王立其弟濛為廬江郡公，溥為丹陽郡公，潯為新安郡公，澈為鄱陽郡公，子繼明為廬陵郡公。湖南兵寇淮南，淮南牙內指揮使楊彪擊卻之。帝長子郴王友裕早卒。次假子博王友文，帝特愛之，常留守東都，兼建昌宮使。次郢王友珪，其母亳州營倡也，為左右控鶴都指揮使。次均王友貞，為東都馬步都揮指使。燕主儁以段龕方強，謂太原王恪曰：「若龕遣軍拒河，不得渡者，可直取呂護而還。」恪分遣輕軍先至河上，具舟楫以觀龕志趣。龕弟羆，驍勇有智謀，言於龕曰：「慕容恪善用兵，加之衆盛，若聽其濟河，進至城下，恐雖乞降，不可得也。請兄固守，羆帥精銳拒之於河，幸而戰捷，兄帥大衆繼之，必有大功。若其不捷，不若早降，猶不失為千戶侯也。」龕不從。羆固請不已，龕怒，殺之。秋，七月，王祥以睢陵公罷。冬，十一月，蒼梧、鬱林、合浦蠻夷降。秋，七月，三輔螟。振武節度使李國昌，恃功恣橫，專殺長吏。朝廷不能平，徙國昌為大同軍防禦使，國昌稱疾不赴。初馬璘忌涇原都知兵馬使李晟功名，遣入宿衞，爲右神策都將。上發禁兵四千人，使晟將之，發邠、隴、范陽兵五千，使金吾大將軍安邑曲環將之，以救蜀。東川出兵，自江油趨白垻，與山南兵合擊吐蕃、南詔，破之。范陽兵追及於七盤，又破之，遂克維、茂二州。李晟追擊於大度河外，又破之。吐蕃、南詔飢寒隕於崖谷死者八九萬人。吐蕃悔怒，殺誘導使之來者。異牟尋懼，築苴咩城，延袤十五里，徙居之。吐蕃封之爲日東王。乙未，蜀主以兼中書令王宗綰為北路行營都制置使，兼中書令王宗播為招討使，攻秦州；兼中書令王宗瑤為東北面招討使，同平章事王宗翰為副使，攻鳳州。武貞節度使雷彥威屢寇荊南，留後賀瓌閉城自守；朱全忠以為怯，以潁州防禦使高季昌代之，又遣駕前指揮使倪可福將兵五千戍荊南以備吳、蜀。朗兵引去。晉軍至德勝渡，王彥章敗卒有走至大梁者，曰：「晉人戰勝，將至矣。」頃之，晉兵有先至大梁問次舍者，京城大恐。帝驅市人登城，又欲奔洛陽，遇夜而止。敗卒至者不滿千人，傷夷逃散，各歸鄉里，月餘僅能成軍。彧以近世風俗，每正月十五夜，然燈游戲，奏請禁之，曰：「竊見京邑，爰及外州，每以正月望夜，充街塞陌，聚戲朋遊，鳴鼓聒天，燎炬照地，竭貲破產，競此一時。盡室并孥，無問貴賤，男女混雜，緇素不分。穢行因此而成，盜賊由斯而起，因循弊風，會無先覺。無益於化，實損於民，請頒天下，並卽禁斷。」詔從之。衞侯言計非是，而羣臣和者如出一口。子思曰：「以吾觀衞，所謂『君不君，臣不臣』者也。」公丘懿子曰：「何乃若是？」子思曰：「人主自臧，則衆謀不進。事是而臧之，猶卻衆謀，況和非以長惡乎！夫不察事之是非而悅人讚己，闇莫甚焉；不度理之所在而阿諛求容，諂莫甚焉。君闇臣諂，以居百姓之上，民不與也。若此不已，國無類矣！」符習不敢當成德，辭曰：「故使無後而未葬，習當斬衰以葬之，俟禮畢聽命。」旣葬，卽詣行臺。趙人請晉王兼領成德節度使，從之。晉王割相、衞二州置義寧軍，以習為節度使。習辭曰：「魏博霸府，不可分也，願得河南一鎮，習自取之。」乃以為天平節度使、東南面招討使。加李存審兼侍中。冬，十月，甲戌，以諫議大夫崔損、給事中趙宗儒並同平章事。損，玄暐之弟孫也，嘗為裴延齡所薦，故用之。項梁者，楚將項燕子也，嘗殺人，與兄子籍避仇吳中。吳中賢士大夫皆出其下。籍少時學書，不成，去；學劍，又不成。項梁怒之。籍曰：「書，足以記名姓而已！劍，一人敵，不足學；學萬人敵！」於是項梁乃敎籍兵法，籍大喜；略知其意，又不肯竟學。籍長八尺餘，力能扛鼎，才器過人。會稽守殷通聞陳涉起，欲發兵以應涉，使項梁及桓楚將。是時，桓楚亡在澤中。梁曰：「桓楚亡，人莫知其處，獨籍知之耳。」梁乃誡籍持劍居外，梁復入，與守坐，曰：「請召籍，使受命召桓楚。」守曰：「諾。」梁召籍入。須臾，梁眴籍曰「可行矣！」於是籍遂拔劍斬守頭。項梁持守頭，佩其印綬。門下大驚，擾亂；籍所擊殺數十百人，一府中皆慴伏，莫敢起。梁乃召故所知豪吏，諭以所為起大事，遂舉吳中兵，使人收下縣，得精兵八千人。梁為會稽守，籍為裨將，徇下縣。籍是時年二十四。初，東關之敗，文帝問僚屬曰：「近日之事，誰任其咎？」安東司馬王儀，脩之子也，對曰：「責在元帥。」文帝怒曰：「司馬欲委罪孤邪！」引出斬之。儀子裒痛父非命，隱居敎授，三徵七辟，皆不就。未嘗西向而坐，廬於墓側，旦夕攀柏悲號，涕淚著樹，樹為之枯。讀詩至「哀哀父母，生我劬勞」，未嘗不三復流涕，門人為之廢蓼莪。家貧，計口而田，度身而蠶；人或饋之，不受；助之，不聽。諸生密為刈麥，裒輒棄之，遂不仕而終。甲戌，降太尉義恭為驃騎將軍、開府儀同三司。是歲，唐主詔淮南營田害民尤甚者罷之。遣兵部郎中陳處堯持重幣浮海詣契丹乞兵；契丹不能為之出兵，而留處堯不遣。處堯剛直有口辯，久之，忿懟，數面責契丹主，契丹主亦不之罪也。五月，吳越王鏐遣浙西安撫判官皮光業自建、汀、虔、郴、潭、岳、荊南道入貢。光業，日休之子也。吳改元神鳳，大赦。上敦睦兄弟，作雍和殿於十六宅，數臨幸，置酒，作樂，擊毬盡歡。諸王有疾，常親至臥內存問，憂形於色。至是寢疾，以太子幼弱，深忌諸弟。南徐州刺史晉平刺王休祐，前鎮江陵，貪虐無度，上不使之鎮，留之建康，遣上佐行府州事。休祐性剛狠，前後忤上非一，上積不能平，且慮將來難制，欲方便除之。甲寅，休祐從上於巖山射雉，左右從者並在仗後。日欲闇，上遣左右壽寂之等數人，逼休祐令墜馬，因共毆，拉殺之，傳呼「驃騎落馬！」上陽驚，遣御醫絡驛就視，比其左右至，休祐已絕。去車輪，輿還第。追贈司空，葬之如禮。李德裕以柳仲郢為京兆尹；素與牛僧孺善，謝德裕曰：「不意太尉恩獎及此，仰報厚德，敢不如奇章公門館！」德裕不以為嫌。租庸副使孔謙畏張憲公正，欲專使務，言於郭崇韜曰：「東京重地，須大臣鎮之，非張公不可。」崇韜卽奏以憲為東京副留守，知留守事。戊午，以豆盧革判租庸，兼諸道鹽鐵轉運使。謙彌失望。周齊公憲等圍齊宜陽，絕其糧道。朝廷得鎮、祛疏，以侍中袁瑜為涼州刺史。治中楊澹馳詣長安，割耳盤上，訴軌之被誣。南陽王模表請停瑜，武威太守張琠亦上表留軌；詔依模所表，且命誅曹祛。軌於是命寔帥步騎三萬討祛，斬之。張越奔鄴，涼州乃定。秦王世民圍洛陽宮城，城中守禦甚嚴，大礮飛石重五十斤，擲二百步，八弓弩箭如車輻，鏃如巨斧，射五百步。世民四面攻之，晝夜不息，旬餘不克。城中欲翻城者凡十三輩，皆不果發而死。唐將士皆疲弊思歸，總管劉弘基等請班師，世民曰：「今大舉而來，當一勞永逸。東方諸州已望風款服，唯洛陽孤城，勢不能久，功在垂成，柰何棄之而去！」乃下令軍中曰：「洛陽未破，師必不還，敢言班師者斬！」衆乃不敢復言。上聞之，亦密敕世民使還，世民表稱洛陽必可克，又遣參謀軍事封德彝入朝面論形勢。德彝言於上曰：「世充得地雖多，率皆羈屬，號令所行，唯洛陽一城而已，智盡力窮，克在朝夕。今若旋師，賊勢復振，更相連接，後必難圖！」上乃從之。世民遺世充書，諭以禍福；世充不報。楚王延壽以廣陵王胥，武帝子，天下有變，必得立，陰附助之，為其後母弟趙何齊取廣陵王女為妻，因使何齊奉書遺廣陵王曰：「願長耳目，毋後人有天下！」何齊父長年上書告之，事下有司考驗，辭服。冬，十一月，延壽自殺。胥勿治。是歲，青州蝗。梁人有亡奔真定，以其謀告鎔者，鎔大懼，又不敢先自絕；但遣使詣洛陽，訴稱「燕兵已還，與定州講和如故，深、冀民見魏博兵入，奔走驚駭，乞召兵還。」上遣使詣真定慰諭之。未幾，廷隱等閉門盡殺趙戍兵，乘城拒守。鎔始命石公立攻之，不克，乃遣使求援於燕、晉。己亥，以孝恭為東南道行臺右僕射，李靖為兵部尚書。頃之，廢行臺，以孝恭為揚州大都督，靖為府長史。上深美靖功，曰：「靖，蕭、輔之膏肓也。」三月，魏荊州刺史元志將兵七萬寇潺溝，驅迫羣蠻，羣蠻悉渡漢水來降，雍州刺史吳平侯昺納之。綱紀皆以蠻累為邊患，不如因此除之，昺曰：「窮來歸我，誅之不祥。且魏人來侵，吾得蠻以為屏蔽，不亦善乎！」乃開樊城受其降，命司馬朱思遠等擊志於潺溝，大破之，斬首萬餘級。志，齊之孫也。壽張人張公藝九世同居，齊、隋、唐皆旌表其門。上過壽張，幸其宅，問所以能共居之故，公藝書「忍」字百餘以進。上善之，賜以縑帛。太尉玄使御史杜林防衞會稽文孝王道子至安成，林承玄旨，酖道子，殺之。造少居上元，與韓會、盧東美、張正則為友，以王佐自許，時人謂之「四夔」。上以造在朝廷敢言，故不次用之。滋、映多讓事於造。造久在江外，疾錢穀諸使罔上之弊，奏罷水陸運使、度支巡院、江‧淮轉運使等，諸道租賦悉委觀察使、刺史遣官部送詣京師。令宰相分判尚書六曹：齊映判兵部，李勉判刑部，劉滋判吏部、禮部，造判戶部、工部；又以戶部侍郎元琇判諸道鹽鐵、榷酒，吉中孚判度支兩稅。于可洪與魏博戍將互相奏云作亂，帝遣使按驗得實，辛酉，斬可洪於都市，其首謀滑州左崇牙全營族誅，助亂者右崇牙兩長劍建平將校百人亦族誅。蔣勛求為邵州刺史，劉建鋒不許，勛乃與鄧繼崇起兵，連飛山、梅山蠻寇湘潭，據邵州，使其將申德昌屯定勝鎮以扼潭人。二月，丁巳，上發東都；甲戌，至京師。二月，甲午，周主朝日於東郊。春，正月，丙子朔，帝祀圜丘，僅能瞻仰致敬而已，進爵奠幣皆有司代之。大赦，改元。聽蜀境通商。三月，沛公攻開封，未拔；西與秦將楊熊會戰白馬，又戰曲遇東，大破之。楊熊走之滎陽，二世使使者斬之以徇。二月，癸酉，初令百官於春月旬休，選勝行樂，自宰相至員外郎，凡十二筵，各賜錢五千緡，上或御花萼樓邀其歸騎留飲，迭使起舞，盡歡而去。上發順化，癸未，至彭原。秋，七月，戊辰晦，日有食之。帝以李穆功大，詔曰：「法備小人，不防君子。太師申公，自今雖有罪，但非謀逆，縱有百死，終不推問。」徐、泗、濠節度使張建封鎮彭城十餘年，軍府稱治，病篤，請除代人。辛亥，以蘇州刺史韋夏卿為徐、泗、濠行軍司馬。敕下，建封已薨。夏卿，執誼之從祖兄也。徐州判官鄭通誠知留後，恐軍士為變，會浙西兵過彭城，通誠欲引入城為援。軍士怒，壬子，數千人斧庫門，出甲兵擐執之，圍牙城，劫建封子前虢州參軍愔令知軍府事，殺通誠及大將段伯熊等數人，械繫監軍。上聞之，以吏部員外郎李鄘為徐州宣慰使。鄘直抵其軍，召將士宣朝旨，諭以禍福，脫監軍械，使復其位，凶黨不敢犯。愔上表稱兵馬留後，鄘以非朝命，不受，使削去，然後受之以歸。臣光曰：君明臣忠，上令下從，俊良在位，佞邪黜遠，禮修樂舉，刑清政平，姦宄消伏，兵革偃戢，諸侯順附，四夷懷服，家給人足，此太平之象也。于斯之時，閽寺專權，脅君於內，弗能遠也；藩鎮阻兵，陵慢于外，弗能制也；士卒殺逐主帥，拒命自立，弗能詰也；軍旅歲興，賦斂日急，骨血縱橫於原野，杼軸空竭於里閭，而僧孺謂之太平，不亦誣乎！當文宗求治之時，僧孺任居承弼，進則偷安取容以竊位，退則欺君誣世以盜名，罪孰大焉！十一月，丙戌，詔罷來年封嵩山，上疾甚故也。上苦頭重，不能視，召侍醫秦鳴鶴診之，鳴鶴請刺頭出血，可愈。天后在簾中，不欲上疾愈，怒曰：「此可斬也，乃欲於天子頭刺血！」鳴鶴叩頭請命。上曰：「但刺之，未必不佳。」乃刺百會、腦戶二穴。上曰：「吾目似明矣。」后舉手加額曰：「天賜也！」自負綵百匹以賜鳴鶴。吐蕃旣破韓旻等，大掠而去。朱泚使田希鑒厚以金帛賂之，吐蕃受之；韓遊瓌以聞。渾瑊又奏：「尚結贊屢遣人約刻日共取長安，旣而不至；聞其衆今春大疫，近已引兵去。」上以李晟、渾瑊兵少，欲倚吐蕃以復京城，聞其去，甚憂之，以問陸贄。贄以為吐蕃貪狡，有害無益，得其引去，實可欣賀；乃上奏，其略曰：「吐蕃遷延顧望，反覆多端，深入郊畿，陰受賊使，致令羣帥進退憂虞：欲捨之獨前，則慮其懷怨乘躡；欲待之合勢，則苦其失信稽延。戎若未歸，寇終不滅。」又曰：「將帥意陛下不見信任，且患蕃戎之奪其功；士卒恐陛下不恤舊勞，而畏蕃戎之專其利；賊黨懼蕃戎之勝，不死則悉遺人禽；百姓畏蕃戎之來，有財必盡為所掠。是以順於王化者其心不得不怠，陷於寇境者其勢不得不堅。」又曰：「今懷光別保蒲、絳，吐蕃遠避封疆，形勢旣分，腹背無患，瑊、晟諸帥，才力得伸。」又曰：「但願陛下慎於撫接，勤於砥礪，中興大業，旬月可期，不宜尚眷眷於犬羊之羣，以失將士之情也。」小門使謝彥顒，本希萼家奴，以首面有寵於希萼，至與妻妾雜坐，恃恩專橫。常肩隨希崇，或拊其背，希崇銜之。故事，府宴，小門使執兵在門外；希萼使彥顒預坐，或居諸將之上，諸將皆恥之。丙辰，國子祭酒楊瑒上言，以為：「省司奏限天下明經、進士及第，每年不過百人。竊見流外出身，每歲二千餘人，而明經、進士不能居其什一，則是服勤道業之士不如胥史之得仕也。臣恐儒風浸墜，廉恥日衰。若以出身人太多，則應諸色裁損，不應獨抑明經、進士也。」又奏「主司帖試明經，不務求述作大指，專取難知，問以孤經絕句或年月日；請自今並帖平文。」上甚然之。丙子，以華州刺史李承昭知昭義留後。二月，秦主登攻屠各姚奴、帛蒲二堡，克之。壬子，大理少卿胡演進每月囚帳；上命自今大辟皆令中書、門下四品已上及尚書議之，庶無冤濫。旣而引囚，至岐州刺史鄭善果，上謂胡演曰：「善果雖復有罪，官品不卑，豈可使與諸囚為伍。自今三品以上犯罪，不須引過，聽於朝堂俟進止。」六月，壬寅朔，昭義節度使李抱真薨。其子殿中侍御史緘與抱真從甥元仲經謀，祕不發喪，詐為抱真表，求以職事授緘；又詐為其父書，遣裨將陳榮詣王武俊假貨財。武俊怒曰：「吾與乃公厚善，欲同獎王室耳，豈與汝同惡邪！聞乃公已亡，乃敢不俟朝命而自立，又敢告我，況有求也！」使榮歸，寄聲質責緘。辛巳，以董昌為浙東觀察使，錢鏐為杭州刺史。梁州刺史楊亮遣其子廣襲仇池，與秦梁州刺史楊安戰，廣兵敗，沮水諸戌皆委城奔潰。亮懼，退守磬險。九月，安進攻漢川。海陵王在位，起居飲食，皆諮宣城王而後行。嘗思食蒸魚菜，太官令答無錄公命，竟不與。辛亥，皇太后令曰：「嗣主沖幼，庶政多昧；且早嬰尫疾，弗克負荷。太傅宣城王，胤體宣皇，鍾慈太祖，宜入承寶命。帝可降封海陵王，吾當歸老別館。」且以宣城王為太祖第三子。癸亥，高宗卽皇帝位，大赦，改元。以太尉王敬則為大司馬，司空陳顯達為太尉，尚書令王晏加驃騎大將軍，左僕射徐孝嗣加中軍大將軍，中領軍蕭諶為領軍將軍。趙公子朝作亂，出奔魏；與魏襲邯鄲，不克。二月，乙卯朔，日有食之。癸丑，武陵王軍于鵲頭。宣城太守王僧達得武陵王檄，未知所從。客說之曰：「方今釁逆滔天，古今未有。為君計，莫若承義師之檄，移告傍郡。苟在有心，誰不響應！此上策也。如其不能，可躬帥向義之徒，詳擇水陸之便，致身南歸，亦其次也。」僧達乃自候道南奔，逢武陵王於鵲頭。王卽以為長史。僧達，弘之子也。王初發尋陽，沈慶之謂人曰：「王僧達必來赴義。」人問其故，慶之曰：「吾見其在先帝前議論開張，意向明決；以此言之，其至必也。」丁酉，以翰林學士、戶部侍郎范質為樞密副使。長安令裴行儉聞將立武昭儀為后，以國家之禍必自此始，與長孫無忌、褚遂良私議其事。袁公瑜聞之，以告昭儀母楊氏，行儉坐左遷西州都督府長史。行儉，仁基之子也。六月，禮院檢討官王皞貶句容令。戊戌，以淮南節度使向訓為武寧節度使、淮南道行營都監，將兵戍鎮淮軍。敦擁兵不朝，放士卒劫掠，宮省奔散，惟安東將軍劉超按兵直衞，及侍中二人侍帝側。帝脫戎衣，著朝服，顧而言曰：「欲得我處，當早言！何至害民如此！」又遣使謂敦曰：「公若不忘本朝，於此息兵，則天下尚可共安；如其不然，朕當歸琅邪以避賢路。」安慶緒之北走也，其大將北平王李歸仁及精兵曳落河、同羅、六州胡數萬人皆潰歸范陽，所過俘掠，人物無遺。史思明厚為之備，且遣使逆招之范陽境，曳落河、六州胡皆降。同羅不從，思明縱兵擊之，同羅大敗，悉奪其所掠，餘衆走歸其國。慕容皝討遼東，甲申，至襄平。遼東人王岌密信請降。師進，入城，翟楷、龐鑒單騎走，居就、新昌等縣皆降。皝欲悉阬遼東民，高詡諫曰：「遼東之叛，實非本圖，直畏仁凶威，不得不從。今元惡猶存，始克此城，遽加夷滅，則未下之城，無歸善之路矣。」皝乃止。分徙遼東大姓於棘城。以杜羣為遼東相，安輯遺民。賈捐之與楊興善。捐之數短石顯，以故不得官，稀復進見；興新以材能得幸。捐之謂興曰：「京兆尹缺，使我得見，言君蘭，京兆尹可立得。」興曰：「君房下筆，言語妙天下；使君房為尚書令，勝五鹿充宗遠甚。」捐之曰：「令我得代充宗，君蘭為京兆，京兆，郡國首，尚書，百官本，天下真大治，士則不隔矣！」捐之復短石顯，興曰：「顯方貴，上信用之；今欲進，第從我計，且與合意，卽得入矣！」捐之卽與興共為薦顯奏，稱譽其美，以為宜賜爵關內侯，引其兄弟以為諸曹；又共為薦興奏，以為可試守京兆尹。石顯聞知，白之上，乃下興、捐之獄，令顯治之，奏「興，捐之懷詐偽，更相薦譽，欲得大位，罔上不道！」捐之竟坐棄市；興髡鉗為城旦。長樂王盛聞之，馳欲赴哀；張真止之。盛曰：「我今以窮歸汗。汗性愚淺，必念婚姻，不忍殺我。旬月之間，足以展吾情志。」遂往見汗。汗妻乙氏及盛妃皆泣涕請盛於汗，盛妃復頓頭於諸兄弟。汗惻然哀之，乃舍盛於宮中，以為侍中、左光祿大夫，親待如舊。堤、加難屢請殺盛，汗不從。堤驕很荒淫，事汗多無禮，盛因而間之。由是汗兄弟浸相嫌忌。春，正月，左武衞將軍鄭仁泰討鐵勒叛者餘種，悉平之。九月，己亥，吐突承璀自行營還。辛亥，復為左衞上將軍，充左軍中尉。裴垍曰：「承璀首唱用兵，疲弊天下，卒無成功，陛下縱以舊恩不加顯戮，豈得全不貶黜以謝天下乎！」給事中段平仲、呂元膺言承璀可斬。李絳奏稱：「陛下不責承璀，他日復有敗軍之將，何以處之？若或誅之，則同罪異罰，彼必不服；若或釋之，則誰不保身而玩寇乎！願陛下割不忍之恩，行不易之典，使將帥有所懲勸。」間二日，上罷承璀中尉，降為軍器使。中外相賀。甲午，魏主始朝日于東郊。自是朝日、夕月皆親之。魏主之圍和龍也，宿衞之士多在戰陳，行宮人少。雲中鎮將朱脩之謀與南人襲殺魏主，因入和龍，浮海南歸；以告冠軍將軍毛脩之，毛脩之不從，乃止。旣而事泄，朱脩之逃奔燕。魏人數伐燕，燕王遣脩之南歸求救。脩之汎海至東萊，遂還建康，拜黃門侍郎。燕慕容麟撥常山，秦苻亮、苻謨皆降。麟進圍中山，秋，七月，克之，執苻鑒。麟威聲大振，留屯中山。初，武帝旣塞宣房，後河復北決於館陶，分為屯氏河，東北入海，廣深與大河等，故因其自然，不隄塞也。是歲，河決於清河靈鳴犢口，而屯氏河絕。丙辰，詔以壽陽復為豫州，以黃城為司州。以明徹為都督豫‧合等六州諸軍事、車騎大將軍、豫州刺史，遣謁者蕭淳風就壽陽冊命，於城南設壇，士卒二十萬，陳旗鼓戈甲。明徹登壇拜受，成禮而退，將卒榮之。上置酒，舉杯屬徐陵曰：「賞卿知人。」陵避席曰：「定策聖衷，非臣力也。」以黃法23c0b為征西大將軍、合州刺史。韋待價軍至寅識迦河，與吐蕃戰，大敗。待價旣無將領之才，狼狽失據，士卒凍餒，死亡甚衆，乃引軍還。太后大怒，丙子，待價除名，流繡州，斬副大總管安西大都護閻溫古。安西副都護唐休璟收其餘衆，撫安西土，太后以休璟為西州都督。諫大夫渤海鮑宣上書曰：「竊見孝成皇帝時，外親持權，人人牽引所私以充塞朝廷，妨賢人路，濁亂天下，奢泰亡度，窮困百姓，是以日食且十，彗星四起。危亡之徵，陛下所親見也；今柰何反覆劇於前乎！」秋，桃、李華。北漢兵屯梁侯驛，昭義節度使李筠遣其將穆令均將步騎二千逆戰，筠自將大軍壁於太平驛。張元徽與令均戰，陽不勝而北，令均逐之，伏發，殺令均，俘斬士卒千餘人。筠遁歸上黨，嬰城自守。筠，卽李榮也，避上名改焉。三月，上行幸泰山，脩封，祀明堂，因受計。還，祠常山，瘞玄玉。方士之候祠神人、入海求蓬萊者終無有驗，而公孫卿猶以大人跡為解，天子益怠厭方士之怪迂語矣；然猶羈縻不絕，冀遇其真。自此之後，方士言神祠者彌衆，然其效可睹矣。王晏權闇懦，動稟李維周之命；維周凶貪，諸將不為之用，遂解重圍，蠻遁去者太半。駢至，復督勵將士攻城，遂克之，殺段酋遷及土蠻為南詔鄉導者朱道古，斬首三萬餘級，南詔遁去。駢又破土蠻附南詔者二洞，誅其酋長，土蠻帥衆歸附者萬七千人。齊獻王攸憤怨發病，乞守先后陵。帝不許，遣御醫診視，諸醫希旨，皆言無疾。河南尹向雄諫曰：「陛下子弟雖多，然有德望者少；齊王臥居京邑，所益實深，不可不思也。」帝不納，雄憤恚而卒。攸疾轉篤，帝猶催上道。攸自強入辭，素持容儀，疾雖困，尚自整厲，舉止如常，帝益疑其無疾；辭出數日，歐血而薨。帝往臨喪，攸子冏號踊，訴父病為醫所誣。詔卽誅醫，以冏為嗣。左悺兄勝為河東太守，皮氏長京兆趙岐恥之，卽日棄官西歸。唐衡兄玹為京兆尹，素與岐有隙，收岐家屬宗親，陷以重法，盡殺之。岐逃難四方，靡所不歷，自匿姓名，賣餅北海市中；安丘孫嵩見而異之，載與俱歸，藏於複壁中。及諸唐死，遇赦，乃敢出。初，張說、張嘉貞、李元紘、杜暹相繼為相用事，源乾曜以清謹自守，常讓事於說等，唯諾署名而已。元紘、暹議事多異同，遂有隙，更相奏列。上不悅，六月，甲戌，貶黃門侍郎、同平章事杜暹荊州長史，中書侍郎、同平章事李元紘曹州刺史，罷乾曜兼侍中，止為左丞相；以戶部侍郎宇文融為黃門侍郎，兵部侍部裴光庭為中書侍郎，並同平章事；蕭嵩兼中書令，遙領河西。楚王希廣遣其僚屬孟駢說馬希萼曰：「公忘父兄之讎，北面事唐，何異袁譚求救於曹公邪！」希萼將斬之，駢曰：「古者兵交，使在其間，駢若愛死，安肯此來！駢之言非私於潭人，實為公謀也。」乃釋之，使還報曰：「大義絕矣，非地下不相見也！」時斜封官皆不由兩省而授，兩省莫敢執奏，卽宣示所司。吏部員外郎李朝隱前後執破一千四百餘人，怨謗紛然，朝隱一無所顧。東中郎司馬、行會稽郡事李安民欲奉江夏王躋起兵於東方，道成止之。己卯，立王太子方矩為皇太子，更名元良。皇子方智為晉安王，方略為始安王，方等之子莊為永嘉王。追尊母阮脩容為文宣皇后。光遠益驕，密告契丹，以晉主負德違盟，境內大饑，公私困竭，乘此際攻之，一舉可取；趙延壽亦勸之。契丹主乃集山後及盧龍兵合五萬人，使延壽將之，委延壽經略中國，曰：「若得之，當立汝為帝。」又常指延壽謂晉人曰：「此汝主也。」延壽信之，由是為契丹盡力，畫取中國之策。客有說耳、餘曰：「兩君羇旅，而欲附趙，難可獨立。立趙後，輔以誼，可就功。」乃求得趙歇。春，正月，耳、餘立歇為趙王，居信都。杜欽說大將軍王鳳曰：「蠻夷王侯輕易漢使，不憚國威，恐議者選耎，復守和解；太守察動靜有變，乃以聞。如此，則復曠一時，王侯得收獵其衆，申固其謀，黨助衆多，各不勝忿，必相殄滅。自知罪成，狂犯守尉，遠臧溫暑毒草之地；雖有孫、吳將，賁、育士，若入水火，往必焦沒，智勇亡所施。屯田守之，費不可勝量。宜因其罪惡未成，未疑漢家加誅，陰敕旁郡守尉練士馬，大司農豫調穀積要害處，選任職太守往，以秋涼時入，誅其王侯尤不軌者。卽以為不毛之地，無用之民，聖王不以勞中國，宜罷郡，放棄其民，絕其王侯勿復通。如以先帝所立累世之功不可墮壞，亦宜因其萌牙，早斷絕之，及已成形然後戰師，則萬姓被害。」於是鳳薦金城司馬臨邛陳立為牂柯太守。先是，胡僧慧範以妖妄遊權貴之門，與張易之兄弟善，韋后亦重之。及易之誅，復稱慧範預其謀，以功加銀青光祿大夫，賜爵上庸縣公，出入宮掖，上數微行幸其舍。彥範復表言慧範執左道以亂政，請誅之。上皆不聽。事下將軍朝者，光祿大夫孔光等劾「嘉迷國罔上，不道，請謁者召嘉詣廷尉詔獄。」議郎龔等以為「嘉言事前後相違，宜奪爵土，免為庶人。」永信少府猛等以為「嘉罪名雖應法，大臣括髮關械，裸躬就笞，非所以重國，褒宗廟也。」上不聽，詔「假謁者節，召丞相詣廷尉詔獄。」封梁不疑子馬為潁陰侯，梁胤子桃為城父侯。春，正月，齊萬年屯梁山，有衆七萬；梁王肜、夏侯駿使周處以五千兵擊之。處曰：「軍無後繼，必敗，不徒亡身，為國取恥。」肜、駿不聽，逼遣之。癸丑，處與盧播、解系攻萬年於六陌。處軍士未食，肜促令速進，自旦戰至暮，斬獲甚衆，弦絕矢盡，救兵不至。左右勸處退，處按劍曰：「是吾效節致命之日也！」遂力戰而死。朝廷雖以尤肜，而亦不能罪也。六月，有星孛于東方。延岑旣破赤眉，卽拜置牧守，欲據關中。時關中衆寇猶盛，岑據藍田，王歆據下邽，芳丹據新豐，蔣震據霸陵，張邯據長安，公孫守據長陵，楊周據谷口，呂鮪據陳倉，角閎據汧，駱延據盩厔，任良據鄠，汝章據槐里，各稱將軍，擁兵多者萬餘人，少者數千人，轉相攻擊。馮異且戰且行，屯軍上林苑中。延岑引張邯、任良共擊異；異擊，大破之，諸營保附岑者皆來降，岑遂自武關走南陽。時百姓飢餓，黃金一斤易豆五升，道路斷隔，委輸不至，馮異軍士悉以果實為糧。詔拜南陽趙匡為右扶風，將兵助異，幷送縑、穀。異兵穀漸盛，乃稍誅擊豪傑不從令者，褒賞降附有功勞者，悉遣諸營渠帥詣京師，散其衆歸本業，威行關中。唯呂鮪、張邯、蔣震遣使降蜀，其餘悉平。吏部尚書侯君集之壻賀蘭楚石為東宮千牛，太子知君集怨望，數令楚石引君集入東宮，問以自安之術。君集以太子暗劣，欲乘釁圖之，因勸之反，舉手謂太子曰：「此好手，當為殿下用之。」又曰：「魏王為上所愛，恐殿下有庶人勇之禍，若有敕召，宜密為之備。」太子大然之。太子厚賂君集及左屯衞中郎將頓丘李安儼，使詗上意，動靜相語。安儼先事隱太子，隱太子敗，安儼為之力戰，上以為忠，故親任之，使典宿衞。安儼深自託於太子。庚子，隋詔前代品爵，悉依舊不降。盧龍軍復亂，殺陳行泰，立牙將張絳。劉表使劉備北侵，至葉，曹操遣夏侯惇、于禁等拒之。備一旦燒屯去，惇等追之。裨將軍鉅鹿李典曰：「賊無故退，疑必有伏。南道窄狹，草木深，不可追也。」惇等不聽，使典留守而追之，果入伏裏，兵大敗。典往救之，備乃退。閏月，乙亥，周主立妃楊氏為皇后。冬，十月，以張寔為都督涼州諸軍事、涼州刺史、西平公。上遣使趣高駢討黃巢，道路相望，駢終不出兵。上至蜀，猶冀駢立功，詔駢巡內刺史及諸將有功者，自監察至常侍，聽以墨敕除訖奏聞。東武公澹坐不孝徙遼東。九月，徵其弟東安王繇復舊爵，拜尚書左僕射。繇舉東平王楙為都督徐州諸軍事，鎮下邳。魏陽平王新成卒。乙亥，覃王嗣周帥禁軍三萬送鳳翔節度使徐彥若赴鎮，軍于興平。李茂貞、王行瑜合兵近六萬，軍于盩厔以拒之。禁軍皆新募市井少年，茂貞、行瑜所將皆邊兵百戰之餘，壬午，茂貞等進逼興平，禁軍皆望風逃潰，茂貞等乘勝進攻三橋，京城大震，士民奔散，市人復守闕請誅首議用兵者。崔昭緯心害太尉、門下侍郎、同平章事杜讓能，密遺茂貞書曰：「用兵非主上意，皆出於杜太尉耳。」甲申，茂貞陳於臨皋驛，表讓能罪，請誅之。讓能言於上曰：「臣固先言之矣，請以臣為解。」上涕下不自禁，曰：「與卿訣矣！」是日，貶讓能梧州刺史，制辭略曰：「棄卿士之臧謀，構藩垣之深釁，咨詢之際，證執彌堅。」又流觀軍容使西門君遂于儋州，內樞密使李周潼于崖州，段詡于驩州。乙酉，上御安福門，斬君遂、周潼、詡，再貶讓能雷州司戶。遣使謂茂貞曰：「惑朕舉兵者，三人也，非讓能之罪。」以內侍駱全瓘、劉景宣為左右軍中尉。甲子，魏主臨朝堂，引公卿以下決疑政，錄囚徒。帝謂司空穆亮曰：「自今朝廷政事，日中以前，卿等先自論議；日中以後，朕與卿等共決之。」泉男建復遣兵五萬人救扶餘城，與李勣等遇於薛賀水，合戰，大破之，斬獲三萬餘人，進攻大行城，拔之。三月，尚至成都。汶山羌反，尚遣王敦討之，為羌所殺。上遣中書直省袁振攝鴻臚卿，諭旨於突厥，小殺與闕特勒、暾欲谷環坐帳中，置酒，謂振曰：「吐蕃，狗種；奚、契丹，本突厥奴也；皆得尚主。突厥前後求婚獨不許，何也？且吾亦知入蕃公主皆非天子女，今豈問真偽！但屢請不獲，愧見諸蕃耳。」振許為之奏請。小殺乃使其大臣阿史德頡利發入貢，因扈從東巡。九月，浩屯泗口，遣河南太守戴施據石門，滎陽太守劉遯據倉垣。浩以軍興，罷遣太學生徒，學校由此遂廢。閏月，戊午，以尚書左僕射劉遵考為丹楊尹。或謂安重誨曰：「失職在外之人，乘賊未破，或能為患，不如除之。」重誨以為然，奏遣使賜任圜死。端明殿學士趙鳳哭謂重誨曰：「任圜義士，安肯為逆！公濫刑如此，何以贊國！」使者至磁州，圜聚其族酣飲，然後死，神情不撓。十二月，乙巳，太白犯虛、危。南燕靈臺令張光勸南燕主超出降，超手殺之。司禮丞高戩，太平公主之所愛也。會太后不豫，張昌宗恐太后一日晏駕，為元忠所誅，乃譖元忠與戩私議云「太后老矣，不若挾太子為久長。」太后怒，下元忠、戩獄，將使與昌宗廷辨之。昌宗密引鳳閣舍人張說，賂以美官，使證元忠，說許之。明日，太后召太子、相王及諸宰相，使元忠與昌宗參對，往復不決。昌宗曰：「張說聞元忠言，請召問之。」昭義節度使盧從史，內與王士真、劉濟潛通，而外獻策請圖山東，擅引兵東出。上召令還，從史託言就食邢、洺，不時奉詔；久之，乃還。魏永昌王仁進逼壽陽，焚掠馬頭、鍾離；南平王鑠嬰城固守。李克用旋軍渭北。是歲，侍中、太子詹事周捨坐事免，散騎常侍錢唐朱异代掌機密，軍旅謀議，方鎮改易，朝儀詔敕皆典之。异好文義，多藝能，精力敏贍，上以是任之。冬，十月，丙寅，以鹽鐵轉運使、刑部尚書王播為中書侍郎、同平章事，使職如故。播為相，專以承迎為事，未嘗言國家安危。秦王猛遺燕荊州刺史武威王筑書曰：「國家今已塞成皋之險，杜盟津之路，大駕虎旅百萬，自軹關取鄴都，金墉窮戍，外無救援，城下之師，將軍所監，豈三百弊卒所能支也！」筑懼，以洛陽降；猛陳師受之。燕衞大將軍樂安王臧城新樂，破秦兵于石門，執秦將楊猛。十一月，戊戌，以蜀郡太守第五倫為司空。倫在郡公清，所舉吏多得其人，故帝自遠郡用之。遂昌賊盧約陷處州。昭義屬城有嘗無禮於王元逵者，元逵推求得二十餘人，斬之；餘衆懼，復閉城自守。戊辰，李德裕等奏：「寇孼旣平，盡為國家城鎮，豈可令元逵窮兵攻討！望遣中使賜城內將士敕，招安之，仍詔元逵引兵歸鎮，幷詔盧鈞自遣使安撫。」從之。唐主欲誅齊丘等，復遣謨入稟於帝。帝以異國之臣，無所可否。己亥，唐主命知樞密院殷崇義草詔暴齊丘、覺、徵古罪惡，聽齊丘歸九華山舊隱，官爵悉如故；覺責授國子博士，宣州安置；徵古削奪官爵，賜自盡；黨與皆不問。遣使告于周。夏，四月，立廣陵孝王子守為王。上疑吏部選試不公，時選期已迫，御史中丞宇文融密奏，請分吏部為十銓。甲戌，以禮部尚書蘇頲等十人掌吏部選，試判將畢，遽召入禁中決定，吏部尚書、侍郎皆不得預。左庶子吳兢上表，以為：「陛下曲受讒言，不信有司，非居上臨人推誠感物之道。昔陳平、邴吉，漢之宰相，尚不對錢穀之數，不問鬬死之人；況大唐萬乘之君，豈得下行銓選之事乎？凡選人書判，並請委之有司，停此十銓。」上雖不卽從，明年復故。申蔡留後吳少誠，繕兵完城，欲拒朝命，判官鄭常、大將楊冀謀逐之，詐為手詔賜諸將申州刺史張伯元等；事泄，少誠殺常、冀、伯元。大將宋旻、曹濟奔長安。朱全忠遣其將丁會攻宿州，克其外城。武興安王楊集始卒。己未，魏立其世子紹先為武興王。紹先幼，國事決於二叔父集起、集義。是歲，賀蘭部及諸大人共立拓跋翳槐為代王，代王紇那奔宇文部。翳槐遣其弟什翼犍質於趙以請和。吉旣破車師，降日逐，威震西域，遂幷護車師以西北道，故號都護。都護之置，自吉始焉。上封吉為安遠侯。吉於是中西域而立莫府，治烏壘城，去陽關二千七百餘里。匈奴益弱，不敢爭西域，僮僕都尉由此罷。都護督察烏孫、康居等三十六國動靜，有變以聞，可安輯，安輯之，不可者誅伐之，漢之號令班西域矣。三月，有星孛于東方。魏春夏大旱，代地尤甚；加以牛疫，民餒死者多。六月，癸未，詔內外之臣極言無隱。齊州刺史韓麒麟上表曰：「古先哲王，儲積九稔；逮於中代，亦崇斯業，入粟者與斬敵同爵，力田者與孝悌均賞。今京師民庶，不田者多，遊食之口，参分居二。自承平日久，豐穰積年，競相矜夸，遂成侈俗。貴富之家，童妾袨服，工商之族，僕隸玉食，而農夫闕糟糠，蠶婦乏短褐。故耕者日少，田有荒蕪；榖帛罄於府庫，寶貨盈於市里；衣食匱於室，麗服溢於路。飢寒之本，實在於斯。愚謂凡珍異之物，皆宜禁斷，吉凶之禮，備為格式；勸課農桑，嚴加賞罰。數年之中，必有盈贍。往年校比戶貫，租賦輕少。臣所統齊州，租粟纔可給俸，略無入倉，雖於民為利而不可長久。脫有戎役，或遭天災，恐供給之方，無所取濟。可減絹布，增益榖租；年豐多積，歲儉出賑。所謂私民之榖，寄積於官，官有宿積，則民無荒年矣。」秋，七月，己丑，詔有司開倉賑貸，聽民出關就食。遣使者造籍，分遣去留，所過給糧廩，所至三長贍養之。趙末，樂陵朱禿、平原杜能、清河丁嬈、陽平孫元各擁兵分據城邑，至是皆請降於燕；燕主儁以禿為青州刺史，能為平原太守，嬈為立節將軍，元為兗州刺史，各留撫其營。辛酉，立皇子伯宗為太子。上得疾，累年不愈，后侍奉，晝夜不離側。常繫毒藥於衣帶，曰：「若有不諱，義不獨生！」后素有氣疾，前年從上幸九成宮，柴紹等中夕告變，上擐甲出閤問狀，后扶疾以從，左右止之，后曰：「上旣震驚，吾何心自安！」由是疾遂甚。太子言於后曰：「醫藥備盡而疾不瘳，請奏赦罪人及度人入道，庶獲冥福。」后曰：「死生有命，非智力所移。若為善有福，則吾不為惡；如其不然，妄求何益！赦者國之大事，不可數下。道、釋異端之敎，蠹國病民，皆上素所不為，柰何以吾一婦人使上為所不為乎？必行汝言，吾不如速死！」太子不敢奏，私以語房玄齡，玄齡白上，上哀之，欲為之赦，后固止之。戊辰，尚書左丞劉洎為黃門侍郎、參知政事。上卽位之初，丞相匡衡復奏：「射聲校尉陳湯以吏二千石奉使，顓命蠻夷中，不正身以先下，而盜所收康居財物，戒官屬曰：『絕域事不覆校。』雖在赦前，不宜處位。」湯坐免。夏，四月，戊寅，上幸九成宮。垂之過參合陂也，見積骸如山，為之設祭，軍士皆慟哭，聲震山谷。垂慙憤嘔血，由是發疾，乘馬輿而進，頓平城西北三十里。太子寶等聞之，皆引還。燕軍叛者告於魏云「垂已死，輿尸在軍。」魏王珪欲追之，聞平城已沒，乃引還陰山。趙主曜自將擊楊難敵，難敵逆戰不勝，退保仇池。仇池諸氐、羌及故晉王保將楊韜、隴西太守梁勛皆降於曜。曜遷隴西萬餘戶於長安，進攻仇池。會軍中大疫，曜亦得疾，將引兵還；恐難敵躡其後，乃遣光國中郎將王獷說難敵，諭以禍福，難敵遣使稱藩。曜以難敵為假黃鉞，都督益‧寧‧南秦‧涼‧梁‧巴六州‧隴上‧西域諸軍事、上大將軍、益‧寧‧南秦三州牧、武都王。先是，濬自揚州出鎮京口，及廬陵王紹以疾解揚州，意謂己必復得之。旣而上用南譙王義宣，濬殊不樂，乃求鎮江陵；上許之。濬入朝，遣還京口，為行留處分，至京口數日而巫蠱事發。上惋歎彌日，謂潘淑妃曰：「太子圖富貴，更是一理，虎頭復如此，非復思慮所及。汝母子豈可一日無我邪！」遣中使切責劭、濬，劭、濬惶懼無辭，惟陳謝而已。上雖怒甚，猶未忍罪也。溫戰數不利，糧儲復竭，又聞秦兵將至，丙申，焚舟，棄輜重、鎧仗，自陸道奔還。以毛虎生督東燕等四郡諸軍事，領東燕太守。九月，庚午朔，日有食之。崔昭緯復求救於朱全忠。戊子，遣中使賜昭緯死，行至荊南，追及，斬之，中外咸以為快。尚書左僕射袁樞卒。曾元裕奏大破王仙芝於黃梅，殺五萬餘人，追斬仙芝，傳首，餘黨散去。秋，七月，甲子，以劉守光為燕王。朱泚反易天常，盜竊名器，暴犯陵寢，所不忍言，獲罪祖宗，朕不敢赦。其脅從將吏百姓等，但官軍未到京城以前，去逆效順幷散歸本道、本軍者，並從赦例。慕容農引兵會慕容麟於中山，與共攻翟真。麟、農先帥數千騎至承營，觀察形勢。翟真望見，陳兵而出。諸將欲退，農曰：「丁零非不勁勇，而翟真懦弱，今簡精銳，望真所在而衝之，真走，衆必散矣，乃邀門而蹙之，可盡殺也。」使驍騎將軍慕容國帥百餘騎衝之，真走，其衆爭門，自相蹈藉，死者太半，遂拔承營外郭。魏前河間太守盧溥帥其部曲數千家就食漁陽，遂據有數郡。秋，七月，己未，燕主盛遣使拜溥幽州刺史。魏大旱，散騎常侍兼尚書邢巒奏稱：「昔者明王重粟帛，輕金玉。何則？粟帛養民而安國，金玉無用而敗德故也。先帝深鑒奢泰，務崇節儉，至以紙絹為帳扆，銅鐵為轡勒，府藏之金，裁給而已，不復買積以費國資。逮景明之初，承升平之業，四境清晏，遠邇來同。於是貢篚相繼，商估交入，諸所獻納，倍多於常，金玉恆有餘，國用恆不足。苟非為之分限，但恐歲計不充，自今請非要須者一切不受。」魏主納之。初，魏太師泰以漢、魏官繁，命蘇綽及尚書令盧辯依周禮更定六官。劉鄩遣卒詐降於晉，謀賂膳夫以毒晉王；事泄，晉王殺之，并其黨五人。是歲，匈奴老上單于死，子軍臣單于立。戊申，燕主垂如魯口。燕主儁徵幽州刺史乙逸為左光祿大夫。逸夫婦共載鹿車；子璋從數十騎，服飾甚麗，奉迎於道。逸大怒，閉車不與言，到城，深責之，璋猶不悛。逸常憂其敗，而璋更被擢任，歷中書令、御史中丞。逸乃歎曰：「吾少自脩立，克己守道，僅能免罪。璋不治節儉，專為奢縱，而更居清顯。此豈惟璋之忝幸，實時世之陵夷也。」趙涼州刺史麻秋攻枹罕。晉昌太守郎坦以城大難守，欲棄外城。武成太守張悛曰：「棄外城則動衆心，大事去矣。」寧戎校尉張璩從悛言，固守大城。秋帥衆八萬圍塹數重，雲梯地突，百道皆進；城中禦之，秋衆死傷數萬。趙王虎復遣其將劉渾等帥步騎二萬會之。郎坦恨言不用，敎軍士李嘉潛引趙兵千餘人登城；璩督諸將力戰，殺二百餘人，趙兵乃退。璩燒其攻具，秋退保大夏。六月，以御史大夫李蔚為中書侍郎、同平章事。昌邑哀王髆薨。選人宋元超於吏部自言侍中璟之叔父，冀得優假。璟聞之，牒吏部云：「元超，璟之三從叔，常在洛城，不多參見。旣不敢緣尊輒隱，又不願以私害公。向者無言，自依大例，旣有聲聽，事須矯枉；請放。」壬午，齊以東平王儼錄尚書事，以左僕射趙彥深為尚書令，并省尚書左僕射婁定遠為左僕射，中書監徐之才為右僕射。定遠，昭之子也。燕主垂封其子農為遼西王，麟為趙王，隆為高陽王。庚申，詔以突厥背誕，罷封嵩山。秦伐韓，取鄢。春，正月，乙酉朔，齊改元武平。是歲，鮮卑索頭部大人拓跋力微始遣其子沙漠汗入貢，因留為質。力微之先，世居北荒，不交南夏。至可汗毛，始強大，統國三十六，大姓九十九；後五世至可汗推寅，南遷大澤；又七世至可汗鄰，使其兄弟七人及族人乙旃氏、車惃氏分統部衆為十族，鄰老，以位授其子詰汾，使南遷，遂居匈奴故地。詰汾卒，力微立，復徙居定襄之盛樂，部衆浸盛，諸部皆畏服之。上在華清宮，欲夜出遊，龍武大將軍陳玄禮諫曰：「宮外卽曠野，安可不備不虞！陛下必欲夜遊，請歸城闕。」上為之引還。安慶緒以史思明為范陽節度使，兼領恆陽軍事，封媯川王；以牛廷介領安陽軍事；張忠志為常山太守兼團練使，鎮井陘口；餘各令歸舊任，募兵以禦官軍。先是安祿山得兩京，珍貨悉輸范陽。思明擁強兵，據富資，益驕橫，浸不用慶緒之命；慶緒不能制。十一月，辛卯，大赦。秦燭壽免。魏冉復為丞相，封於穰與陶，謂之穰侯。又封公子市於宛，公子悝於鄧。甲申，儁遣慕容評及中尉侯龕帥精騎萬人攻鄴。癸巳，至鄴，魏蔣幹及太子智閉城拒守。城外皆降於燕，劉寧及弟崇帥胡騎三千奔晉陽。春，二月，國衆疲敝，解圍去，皇甫嵩進兵擊之。董卓曰：「不可！兵法，窮寇勿迫，歸衆勿追。」嵩曰：「不然。前吾不擊，避其銳也；今而擊之，待其衰也；所擊疲師，非歸衆也；國衆且走，莫有鬬志，以整擊亂，非窮寇也。」遂獨進擊之，使卓為後拒，連戰，大破之，斬首萬餘級。卓大慙恨，由是與嵩有隙。帝遣散騎常侍劉熙伯如魏議納幣，會帝女亡而止。齊范陽王紹義聞周高祖殂，以為得天助。幽州人盧昌期，起兵據范陽，迎紹義，紹義引突厥兵赴之。周遣柱國東平公神舉將兵討昌期。紹義聞幽州總管出兵在外，欲乘虛襲薊，神舉遣大將軍宇文恩將四千人救之，半為紹義所殺。會神舉克范陽，擒昌期，紹義聞之，素衣舉哀，還入突厥。高寶寧帥夷、夏數萬騎救范陽，至潞水，聞昌期死，還，據和龍。初，韓全義入朝，以其甥楊惠琳知夏綏留後。杜黃裳以全義出征無功，驕蹇不遜，直令致仕；以右驍衞將軍李演為夏綏節度使。惠琳勒兵拒之，表稱「將士逼臣為節度使。」河東節度使嚴綬表請討之，詔河東、天德軍合擊惠琳，綬遣牙將阿跌光進及弟光顏將兵赴之。光進本出河曲步落稽，兄弟在河東軍，皆以勇敢聞。辛巳，夏州兵馬使張承金斬惠琳，傳首京師。淮南節度使崔鉉奏已出兵討宣州賊；八月，甲午，以鉉兼宣歙觀察使。己亥，以宋州刺史溫璋為宣州團練使。璋，造之子也。慕容皝初嗣位，用法嚴峻，國人多不自安，主簿皇甫真切諫，不聽。高句麗王安事燕禮慢；二月，丙申，燕王盛自將兵三萬襲之，以驃騎大將軍熙為前鋒，拔新城、南蘇二城，開境七百餘里，徙五千餘戶而還。熙勇冠諸將，盛曰：「叔父雄果，有世祖之風，但弘略不如耳！」甲寅，魏主還宮。秋，有星孛于東井，後十餘日，有星孛于三台。望氣王朔言：「候獨見填星出如瓜，食頃，復入。」有司皆曰：「陛下建漢家封禪，天其報德星云。」列侯畢已受封，詔定元功十八人位次。皆曰：「平陽侯曹參，身被七十創，攻城略地，功最多，宜第一。」謁者、關內侯鄂千秋進曰：「羣臣議皆誤，夫曹參雖有野戰略地之功，此特一時之事耳。上與楚相距五歲，失軍亡衆，跳身遁者數矣；然蕭何常從關中遣軍補其處，非上所詔令召，而數萬衆會。上之乏絕者數矣，又軍無見糧，蕭何轉漕關中，給食不乏。陛下雖數亡山東，蕭何常全關中以待陛下。此萬世之功也。今雖無曹參等百數，何缺於漢；漢得之，不必待以全。柰何欲以一旦之功而加萬世之功哉！蕭何第一，曹參次之。」上曰：「善！」於是乃賜蕭何帶劍履上殿，入朝不趨。上曰：「吾聞『進賢受上賞』。蕭何功雖高，得鄂君乃益明。」於是因鄂千秋所食邑，封為安平侯。是日，悉封何父子兄弟十餘人，皆有食邑；益封何二千戶。六月，戊寅，葬文帝于首陽陵。魏自正光以後，四方多事，民避賦役，多為僧尼，至二百萬人，寺有三萬餘區。至是，東魏始詔「牧守、令長，擅立寺者，計其功庸，以枉法論。」慕容詳自謂能卻魏兵，威德已振，乃卽皇帝位，改元建始，置百官。以新平公可足渾潭為車騎大將軍、尚書令，殺拓跋觚以固衆心。以宗女為安化長公主，妻南詔。辛亥，周主享太廟。文帝之喪，臣民皆從權制，三日除服。旣葬，帝亦除之；然猶素冠疏食，哀毀如居喪者。秋，八月，帝將謁崇陽陵，羣臣奏言，秋暑未平，恐帝悲感摧傷。帝曰：「朕得奉瞻山陵，體氣自佳耳。」又詔曰：「漢文不使天下盡哀，亦帝王至謙之志。當見山陵，何心無服！其議以衰絰從行。羣臣自依舊制。」尚書令裴秀奏曰：「陛下旣除而復服，義無所依；若君服而臣不服，亦未之敢安也。」詔曰：「患情不能跂及耳，衣服何在！諸君勤勤之至，豈苟相違。」遂止。徙郢王侃為威王。戊申，吐蕃贊普將萬餘人寇茂州，都督陳大慈與之四戰，皆破之，斬首千餘級。夏王勃勃破鮮卑薜千等三部，降其衆以萬數，進攻秦三城已北諸戍，斬秦將楊丕、姚石生等。諸將皆曰：「陛下欲經營關中，宜先固根本，使人心有所憑係。高平山川險固，土田饒沃，可以定都。」勃勃曰：「卿知其一，未知其二。吾大業草創，土衆未多；姚興亦一時之雄，諸將用命，關中未可圖也。我今專固一城，彼必幷力於我，衆非其敵，亡可立待。不如以驍騎風馳，出其不意，救前則擊後，救後則擊前。使彼疲於奔命，我則游食自若。不及十年，嶺北、河東盡為我有。待興旣死，嗣子闇弱，徐取長安，在吾計中矣。」於是侵掠嶺北，嶺北諸城門不晝啟。興乃歎曰：「吾不用黃兒之言，以至於此！」辛未，帝始御中興殿。帝自終易月之制，卽召學士讀貞觀政要、太宗實錄，有致治之志；然不知其要，寬柔少斷。李愚私謂同列曰：「吾君延訪，鮮及吾輩，位高責重，事亦堪憂。」衆惕息不敢應。戊午，契丹至泰州。己未，晉軍南行，契丹踵之。晉軍至陽城，庚申，契丹大至。晉軍與戰，逐北十餘里，契丹踰白溝而去。癸亥，上幸龍門；乙丑，獵於新安而還。唐末之誅宦官也，詔書至河東，晉王匿監軍張承業於斛律寺，斬罪人以應詔。至是，復以為監軍，待之加厚，承業亦為之竭力。詔流覺於蘄州，延魯於舒州。知制誥會稽徐鉉、史館脩撰韓熙載上疏曰：「覺、延魯罪不容誅，但齊丘、延己為之陳請，故陛下赦之。擅興者不罪，則疆埸有生事者矣；喪師者獲存，則行陳無效死者矣。請行顯戮以重軍威。」不從。乙亥，全忠發邠州；戊寅，次三原。十二月，癸未，崔胤至三原見全忠，趣之迎駕。己丑，全忠遣朱友寧攻盩厔，不下。戊戌，全忠自往督戰，盩厔降，屠之。全忠令崔胤帥百官及京城居民悉遷于華州。春，一月，甲寅，以婁師德為肅邊道行軍副總管，擊吐蕃。己巳，以師德為左肅政大夫，知政事如故。徙高密王紘為彭城王。紘，雄之弟也。己丑，以餘姚縣主女慕容氏為燕郡公主，妻契丹王鬱干。十二月，議郎周玘、前南平內史長沙王矩起兵江東以討石冰，推前吳興太守吳郡顧祕都督揚州九郡諸軍事，傳檄州郡，殺冰所署將吏。於是前侍御史賀循起兵於會稽，廬江內史廣陵華譚及丹陽葛洪、甘卓皆起兵以應祕。玘，處之子；循，卲之子；卓，寧之曾孫也。壬辰，夾寨諸將詣闕待罪，皆赦之。帝賞牛存節全澤州之功，以為六軍馬步都指揮使。皇后妹夫尚衣奉御長孫昕以細故與御史大夫李傑不協。帝以縣官久不鑄錢，而民間多銷錢為器皿及佛像，錢益少，九月，丙寅朔，敕始立監采銅鑄錢，自非縣官法物、軍器及寺觀鍾磐鈸鐸之類聽留外，自餘民間銅器、佛像，五十日內悉令輸官，給其直；過期隱匿不輸，五斤以上其罪死，不及者論刑有差。上謂侍臣曰：「卿輩勿以毀佛為疑。夫佛以善道化人，苟志於善，斯奉佛矣。彼銅像豈所謂佛邪！且吾聞佛在利人，雖頭目猶捨以布施，若朕身可以濟民，亦非所惜也。」旣還宮，召澄入見，逆謂之曰：「嚮者革卦，今當更與卿論之。明堂之忿，恐人人競言，沮我大計，故以聲色怖文武耳。想識朕意。」因屏人謂澄曰：「今日之舉，誠為不易。但國家興自朔土，徙居平城；此乃用武之地，非可文治。今將移風易俗，其道誠難，朕欲因此遷宅中原，卿以為何如？」澄曰：「陛下欲卜宅中土以經略四海，此周、漢之所以興隆也。」帝曰：「北人習常戀故，必將驚擾，柰何？」澄曰：「非常之事，故非常人之所及。陛下斷自聖心，彼亦何所能為！」帝曰；「任城，吾之子房也！」甲午，以前太傅劉寔為太尉，寔以老固辭不許。庚子，以光祿大夫高光為尚書令。吳孫綝以吳主親覽政事，多所難問，甚懼；返自鑊里，遂稱疾不朝，使弟威遠將軍據入倉龍門宿衞，武衞將軍恩、偏將軍幹、長水校尉闓分屯諸營，欲以自固。吳主惡之，乃推朱公主死意，全公主懼曰：「我實不知，皆朱據二子熊、損所白。」是時熊為虎林督，損為外部督，吳主皆殺之。損妻，卽孫峻妹也。綝諫，不從，由是益懼。戊辰，新羅王金嶷入朝，因請宿衞。帝愛女淑卒，帝痛之甚，追諡平原懿公主，立廟洛陽，葬於南陵，取甄后從孫黃與之合葬，追封黃為列侯，為之置後，襲爵。帝欲自臨送葬，又欲幸許。司空陳羣諫曰：「八歲下殤，禮所不備，況未朞月，而以成人禮送之，加為制服，舉朝素衣，朝夕哭臨，自古以來，未有此比。而乃復自往視陵，親臨祖載。願陛下抑割無益有損之事，此萬國之至望也。又聞車駕欲幸許昌，二宮上下，皆悉居東，舉朝大小，莫不驚怪。或言欲以避衰，或言欲以便移殿舍，或不知何故。臣以為吉凶有命，禍福由人，移走求安，則亦無益。若必當移避，繕治金墉城西宮及孟津別宮，皆可權時分止，何為舉宮暴露野次，公私煩費，不可計量。且吉士賢人，猶不妄徙其家，以寧鄉邑，使無恐懼之心，況乃帝王萬國之主，行止動靜，豈可輕脫哉！」少府楊阜曰：「文皇帝、武宣皇后崩，陛下皆不送葬，所以重社稷，備不虞也；何至孩抱之赤子而送葬也哉！」帝皆不聽。三月，癸酉，行東巡。九月，詔脩東都太廟。陳留左原，為郡學生，犯法見斥，泰遇諸路，為設酒肴以慰之。謂曰：「昔顏涿聚，梁甫之巨盜，段干木，晉國之大駔，卒為齊之忠臣，魏之名賢；蘧瑗、顏回尚不能無過，況其餘乎！慎勿恚恨，責躬而已！」原納其言而去。或有譏泰不絕惡人者，泰曰：「人而不仁，疾之已甚，亂也。」原後忽更懷忿結客，欲報諸生。其日，泰在學，原愧負前言，因遂罷去。後事露，衆人咸謝服焉。太后自徐敬業之反，疑天下人多圖己，又自以久專國事，且內行不正，知宗室大臣怨望，心不服，欲大誅殺以威之。乃盛開告密之門，有告密者，臣下不得問，皆給驛馬，供五品食，使詣行在。雖農夫樵人，皆得召見，廩於客館，所言或稱旨，則不次除官，無實者不問。於是四方告密者蜂起，人皆重足屏息。司空、安州都督吳王恪母，隋煬帝女也。恪有文武才，太宗常以為類己，欲立為太子，無忌固爭而止，由是與無忌相惡。恪名望素高，為物情所向，無忌深忌之，欲因事誅恪以絕衆望。遺愛知之，因言與恪同謀，冀如紇干承基得免死。三月，辛亥，帝還長安。三月，丙申，魏封皇弟禧為咸陽王，幹為河南王，羽為廣陵王，雍為潁川王，勰為始平王，詳為北海王。文明太后令置學館，選師傅以敎諸王。勰於兄弟最賢，敏而好學，善屬文，魏主尤奇愛之。冬，十月，魏沃野、統萬二鎮敕勒叛，遣太尉源賀帥衆討之；降二千餘落，追擊餘黨至枹罕、金城，大破之，斬首八千餘級，虜男女萬餘口，雜畜三萬餘頭。詔賀都督三道諸軍，屯于漠南。秋，七月，庚子，魏復以南陽王寶炬為太尉。甲申，梓宮遷御太極殿，集百官發喪，皇后臨朝攝政，赦天下，改元唐隆。進相王旦太尉，雍王守禮為豳王，壽春王成器為宋王，以從人望。命韋溫總知內外守捉兵馬事。宏自洛口之敗，常懷愧憤，都下每有竊發，輒以宏為名，屢為有司所奏，上每赦之。上幸光宅寺，有盜伏於驃騎航，待上夜出；上將行，心動，乃於朱雀航過。事發，稱為宏所使，上泣謂宏曰：「我人才勝汝百倍，當此猶恐不堪，汝何為者？我非不能為漢文帝，念汝愚耳！」宏頓首稱無之；故因匿法壽免宏官。燕桓公薨，子文公立。上性儉素，九月，辛巳，命中尉以下毋得衣紗縠綾羅；聽朝之暇，惟以書史自娛，聲樂遊畋未嘗留意。駙馬韋處仁嘗著夾羅巾，上謂曰：「朕慕卿門地清素，故有選尚。如此巾服，聽其他貴戚為之，卿不須爾。」秦伐趙，圍閼與。趙王召廉頗、樂乘而問之曰：「可救否？」皆曰：「道遠險陿，難救。」問趙奢，趙奢對曰：「道遠險陿，譬猶兩鼠鬬於穴中，將勇者勝。」王乃令趙奢將兵救之。去邯鄲三十里而止，令軍中曰：「有以軍事諫者死！」權料諸小將兵少而用薄者，幷合之。別部司馬汝南呂蒙，軍容鮮整，士卒練習。權大悅，增其兵，寵任之。朱全忠以幽、滄相首尾為魏患，欲先取滄州，甲辰，引兵發大梁。九月，乙卯，魏主引兵西還，徙營丘、成周、遼東、樂浪、帶方、玄菟六郡民三萬家於幽州。壬辰，羣臣上表，以「函谷靈符，潛應年號；先天不違，請於尊號加『天寶』字。」從之。王彥章驍勇絕倫，每戰用二鐵槍，皆重百斤，一置鞍中，一在手，所向無前，時人謂之王鐵槍。呂護復叛，奔燕，燕人赦之，以為廣州刺史。寧州頻歲饑疫，死者以十萬計。五苓夷強盛，州兵屢敗。吏民流入交州者甚衆，夷遂圍州城。李毅疾病，救援路絕，乃上疏言：「不能式遏寇虐，坐待殄斃。若不垂矜恤，乞降大使，及臣尚存，加臣重辟；若臣已死，陳尸為戮。」朝廷不報。積數年，子釗自洛往省之，未至，毅卒。毅女秀，明達有父風，衆推秀領寧州事。秀獎厲戰士，嬰城固守。城中糧盡，炙鼠拔草而食之。伺夷稍怠，輒出兵掩擊，破之。庚戌，上御棃園毬場，命文武三品以上拋毬及分朋拔河。韋巨源、唐休璟衰老，隨緪踣地，久之不能興；上及皇后、妃、主臨觀，大笑。夏，四月，天樞成，高一百五尺，徑十二尺，八面，各徑五尺。下為鐵山，周百七十尺，以銅為蟠龍麒麟縈繞之；上為騰雲承露盤，徑三丈，四龍人立捧火珠，高一丈。工人毛婆羅造模，武三思為文，刻百官及四夷酋長名，太后自書其榜曰「大周萬國頌德天樞」。冬，十月，己酉，隋以兵部尚書楊尚希為禮部尚書。隋主每旦臨朝，日昃不倦，尚希諫曰：「周文王以憂勤損壽，武王以安樂延年。願陛下舉大綱，責成宰輔。繁碎之務，非人主所宜親也。」帝善之而不能從。吳漢率耿弇、蓋延擊青犢於軹西，大破降之。冬，十月，乙卯，帝還洛陽。時左僕射徐宣總統留事，帝還，主者奏呈文書。帝曰：「吾省與僕射省何異！」竟不視。初，吳少誠寵其大將吳少陽，名以從弟，署為軍職，出入少誠家如至親，累遷申州刺史。少誠病，不知人，家僮鮮于熊兒詐以少誠命召少陽攝副使、知軍州事。少誠有子元慶，少陽殺之。十一月，己巳，少誠薨，少陽自為留後。朝廷議興兵討王弁，恐青、鄆相扇繼變，乃除弁開州刺史，遣中使賜以告身。中使紿之曰：「開州計已有人迎候道路，留後宜速發。」弁卽日發沂州，導從尚百餘人，入徐州境，所在減之，其衆亦稍逃散。遂加以杻械，乘驢入關。九月，戊寅，腰斬東市。正月，甲申，大赦。時齊州防禦使李紹虔、泰寧節度使李紹欽、貝州刺史李紹英屯瓦橋，北京右廂馬軍都指揮使安審通屯奉化軍，嗣源皆遣使召之。紹英，瑕丘人，本姓房，名知溫；審通，金全之姪也。嗣源家在真定，虞候將王建立先殺其監軍，由是獲全。建立，遼州人也。李從珂自橫水將所部兵由盂縣趣鎮州，與王建立軍合，倍道從嗣源。嗣源以李紹榮在衞州，謀自白皋濟河，分三百騎使石敬瑭將之前驅，李從珂為殿，於是軍勢大盛。嗣源從子從璋自鎮州引軍而南，過邢州，邢人奉為留後。倫及諸子皆頑鄙無識，秀狡黠貪淫，所與共事者，皆邪佞之士，惟競榮利，無深謀遠略，志趣乖異，互相憎嫉。秀子會為射聲校尉，形貌短陋，如奴僕之下者，秀使尚帝女河東公主。仁壽宮成。丁亥，上幸仁壽宮。時天暑，役夫死者相次於道，楊素悉焚除之，上聞之，不悅。及至，見制度壯麗，大怒曰：「楊素殫民力為離宮，為吾結怨天下。」素聞之，惶恐，慮獲譴，以告封德彝，曰：「公勿憂，俟皇后至，必有恩詔。」明日，上果召素入對，獨孤后勞之曰：「公知吾夫婦老，無以自娛，盛飾此宮，豈非忠孝！」賜錢百萬，錦絹三千段。素負貴恃才，多所陵侮；唯賞重德彝，每引之與論宰相職務，終日忘倦，因撫其牀曰：「封郎必當據吾此坐。」屢薦於帝，帝擢為內史舍人。初，宦者曹知愨，本華原富家子，有膽略。黃巢陷長安，知愨歸鄉里，集壯士，據嵯峨山南，為堡自固，巢黨不敢近。知愨數遣壯士變衣服語言，效巢黨，夜入長安攻賊營，賊驚以為鬼神；又疑其下有叛者，由是心不自安。朝廷聞而嘉之，就除內常侍，賜金紫。知愨聞車駕將還，謂人曰：「吾施小術，使諸軍得成大功，從駕羣臣但平步往來，俟至大散關，當閱其可歸者納之。」行在聞之，恐其為變；田令孜尤惡之，密以敕旨諭邠寧節度使王行瑜，使誅之。行瑜潛師自嵯峨山北乘高攻之，知愨不為備，舉營盡殪。令孜益驕橫，禁制天子，不得有所主斷。上患其專，時語左右而流涕。張法順言於元顯曰：「桓謙兄弟每為上流耳目，宜斬之以杜姦謀。且事之濟不，繫在前軍，而牢之反覆，萬一有變，則禍敗立至。可令牢之殺謙兄弟以示無貳心，若不受命，當逆為之所。」元顯曰：「今非牢之，無以敵玄；且始事而誅大將，人情不安。」再三不可。又以桓氏世為荊土所附，桓沖特有遺惠，而謙，沖之子也，乃自驃騎司馬除都督荊‧益‧寧‧梁四州諸軍事、荊州刺史，欲以結西人之心。三月，庚子，魏主珪還平城。夏，四月，庚申，復如豺山宮。甲午，還平城。吏部侍郎孔溫業白執政求外官，白敏中謂同列曰：「我輩須自點檢，孔吏部不肯居朝廷矣。」溫業，戣之弟子也。先是，太宗二名，令天下不連言者勿避；至是，始改官名犯先帝諱者。吳越王鏐居其國好自大，朝廷使者曲意奉之則贈遺豐厚，不然則禮遇疏薄。嘗遺安重誨書，辭禮頗倨。帝遣供奉官烏昭遇、韓玫使吳越，昭遇與玫有隙，使還，玫奏：「昭遇見鏐，稱臣拜舞，謂鏐為殿下，及私以國事告鏐。」安重誨奏賜昭遇死。癸巳，制鏐以太師致仕，自餘官爵皆削之，凡吳越進奏官、使者、綱吏，令所在繫治之。鏐令子傳瓘等上表訟冤，皆不省。初，侍中僕射馬何羅與江充相善。及衞太子起兵，何羅弟通以力戰封重合侯。後上夷滅充宗族、黨與，何羅兄弟懼及，遂謀為逆。侍中駙馬都尉金日磾視其志意有非常，心疑之，陰獨察其動靜，與俱上下。何羅亦覺日磾意，以故久不得發。是時上行幸林光宮，日磾小疾臥廬，何羅與通及小弟安成矯制夜出，共殺使者，發兵。明旦，上未起，何羅無何從外入。日磾奏廁，心動，立入，坐內戶下。須臾，何羅袖白刃從東廂上，見日磾，色變；走趨臥內，欲入，行觸寶瑟，僵。日磾得抱何羅，因傳曰：「馬何羅反！」上驚起。左右拔刃欲格之，上恐幷中日磾，上勿格。日磾投何羅殿下，得禽縛之。窮治，皆伏辜。夏，四月，甲申，以王昶為征南大將軍。高從誨聞杜重威叛，發水軍數千襲襄州，山南東道節度使安審琦擊卻之。又寇郢州，刺史尹實大破之。乃絕漢，附于唐、蜀。春，正月，辛亥朔，改元，大赦。初，翰聞帝擁兵而南，欲北歸，恐中國無主，必大亂，己不得從容而去。時唐明宗子許王從益與王淑妃在洛陽，翰遣高謨翰迎之，矯稱契丹主命，又以從益知南朝軍國事，召己赴恆州。淑妃、從益匿於徽陵下宮，不得已而出。至大梁，翰立以為帝，帥諸酋長拜之，以禮部尚書王松、御史中丞趙遠為宰相，前宣徽使甄城翟光鄴為樞密使，左金吾大將軍王景崇為宣徽使，以北來指揮使劉祚權侍衞親軍都指揮使，充在京巡檢。松，徽之子也。夏，五月，辛未朔，日有食之。二月，壬子晦，日有食之。始，布因登求徐州牧不得，登還，布怒，拔戟斫几曰：「卿父勸吾協同曹操，絕婚公路；今吾所求無獲，而卿父子並顯重，但為卿所賣耳！」登不為動容，徐對之曰：「登見曹公言：『養將軍譬如養虎，當飽其肉，不飽則將噬人。』公曰：『不如卿言。譬如養鷹，飢卽為用，饑則颺去。』其言如此。」布意乃解。癸未，知祥留趙季良、高敬柔守成都，自將兵八千趣漢州，至彌牟鎮，趙廷隱陳於鎮北。甲申，遲明，廷隱陳於雞蹤橋，義勝定遠都知兵馬使張公鐸陳於其後。俄而璋望西川兵盛，退陳於武侯廟下，璋帳下驍卒大譟曰：「日中曝我輩何為！」璋乃上馬。前鋒始交，東川右廂馬步都指揮使張守進降於知祥，言「璋兵盡此，無復後繼，當急擊之。」知祥登高冢督戰，左明義指揮使毛重威、左衝山指揮使李瑭守雞蹤橋，皆為東川兵所殺。趙廷隱三戰不利，牙內都指揮副使侯弘實兵亦卻，知祥懼，以馬箠指後陳。張公鐸帥衆大呼而進，東川兵大敗，死者數千人，擒東川中都指揮使元璝、牙內副指揮使董光演等八十餘人。璋拊膺曰：「親兵皆盡，吾何依乎！」與數騎遁去，餘衆七千人降，復得潘仁嗣。知祥引兵追璋至五侯津，東川馬步都指揮使元瓌降。西川兵入漢州府第，求璋不得，士卒爭璋軍資，故璋走得免。趙廷隱追至赤水，又降其卒三千人。是夕，知祥宿雒縣，命李昊草榜諭東川吏民，及草書勞問璋，且言將如梓州詢負約之由，請見伐之罪。乙酉，知祥會廷隱於赤水，遂西還，命廷隱將兵攻梓州。冬，十月，辛亥，以魏元忠為蕭關道大總管，以備突厥。冬，十月，江淮都統崔圓署李藏用為楚州刺史。會支度租庸使以劉展之亂，諸州用倉庫物無準，奏請徵驗。時倉猝募兵，物多散亡，徵之不足，諸將往往賣產以償之。藏用恐其及己，嘗與人言，頗有悔恨。其牙將高幹挾故怨，使人詣廣陵告藏用反，先以兵襲之。藏用走，幹追斬之。崔圓遂簿責藏用將吏以驗之，將吏畏，皆附成其狀。獨孫待封堅言不反，圓命引出斬之。或曰：「子何不從衆以求生！」待封曰：「吾始從劉大夫，奉詔書來赴鎮，人謂吾反；李公起兵滅劉大夫，今又以李公為反。如此，誰則非反者，庸有極乎！吾寧就死，不能誣人以非罪。」遂斬之。五月，旱。甲寅，詔五品以上上封事。魏徵上疏，以為：「陛下志業，比貞觀之初，漸不克終者凡十條。」其間一條以為：「頃年以來，輕用民力。乃云：『百姓無事則驕逸，勞役則易使。』自古未有因百姓逸而敗、勞而安者也。此恐非興邦之至言。」上深加獎歎，云：「已列諸屏障，朝夕瞻仰，并錄付史官。」仍賜徵黃金十斤，廐馬二匹。丙辰，幽州奏契丹屯捺剌泊。吳喜軍至義鄉。孔璪屯吳興南亭，太守王曇生詣璪計事；聞臺軍已近，璪大懼，墮牀，曰：「懸賞所購，唯我而已；今不遽走，將為人擒！」遂與曇生奔錢唐。喜入吳興，任農夫引兵向吳郡，顧琛棄郡奔會稽。上以四郡旣平，乃留吳喜使統沈懷明等諸將東擊會稽，召張永等北擊彭城，江方興等南擊尋陽。秋，七月，朱全忠海州戍將陳漢賓請降于楊行密。淮海遊弈使張訓以漢賓心未可知，與漣水防遏使廬江王綰將兵二千直趣海州，遂據其城。乙卯，張綸徇龍泉、文成等郡，皆下之，獲文成太守鄭元璹。元璹，譯之子也。先是，故氐王楊紹先乘魏亂逃歸武興，復稱王。涼州刺史李叔仁為其民所執，氐、羌、吐谷渾所在蜂起，自南岐至瓜、鄯，跨州據郡者不可勝數。宇文泰令李弼鎮原州，夏州刺史拔也惡蚝鎮南秦州，渭州刺史可朱渾道元鎮渭州，衞將軍趙貴行秦州事，徵豳、涇、東秦、岐四州之粟以給軍。楊紹先懼，稱藩送妻子為質。鷹揚將軍劉牢之攻秦譙城，拔之。桓沖遣上庸太守郭寶攻秦魏興、上庸、新城三郡，拔之。將軍楊佺期進據成固，擊秦梁州刺史潘猛，走之。佺期，亮之子也。珪畋於白登山，見熊將數子，謂冠軍將軍于栗磾曰：「卿名勇健，能搏此乎？」對曰：「獸賤人貴，若搏而不勝，豈不虛斃一壯士乎！」乃驅致珪前，盡射而獲之。珪顧謝之。二月，己巳朔，珪還屯楊城。沒根兄子醜提為幷州監軍，聞其叔父降燕，懼誅，帥所部兵還國作亂。珪欲北還，遣其國相涉延求和於燕，且請以其弟為質。寶聞魏有內難，不許，使宂從僕射蘭真責珪負恩，悉發其衆步卒十二萬、騎三萬七千屯於曲陽之柏肆，營於滹沱水北以邀之。丁丑，魏軍至，營於水南。寶潛師夜濟，募勇敢萬餘人襲魏營，寶陳於營北以為之援。募兵因風縱火，急擊魏軍，魏軍大亂，珪驚起，棄營跣走；燕將軍乞特真帥百餘人至其帳下，得珪衣鞾。旣而募兵無故自驚，互相斫射。珪於營外望見之，乃擊鼓收衆，左右及中軍將士稍稍來集，多布火炬於營外，縱騎衝之。募兵大敗，還赴寶陳，寶引兵復渡水北。戊寅，魏整衆而至，與燕相持，燕軍奪氣。寶引還中山，魏兵隨而擊之，燕兵屢敗。寶懼，棄大軍，帥騎二萬奔還。時大風雪，凍死者相枕。寶恐為魏軍所及，命士卒皆棄袍仗、兵器數十萬，寸刃不返，燕之朝臣將卒降魏及為魏所係虜者甚衆。匈奴右賢王曹轂、左賢王劉衞辰皆叛秦。轂帥衆二萬寇杏城，秦王堅自將討之，使衞大將軍李威、左僕射王猛輔太子宏留守長安。八月，堅擊轂，破之，斬轂弟活，轂請降，徙其豪傑六千餘戶于長安。建節將軍鄧羌討衞辰，擒之於木根山。丁文豪破臺軍於皂莢橋，直至朱雀桁南，杜黑騾亦捨新亭北趣朱雀桁。右軍將軍王道隆將羽林精兵在朱雀門內，急召鄱陽忠昭公劉勔於石頭。勔至，命撤桁以折南軍之勢，道隆怒曰：「賊至，但當急擊，寧可開桁自弱邪！」勔不敢復言。道隆趣勔進戰，勔渡桁南，戰敗而死。黑騾等乘勝渡淮，道隆弃衆走還臺，黑騾兵追殺之。黃門侍郎王蘊重傷，踣於御溝之側，或扶之以免。蘊，景文之兄子也。於是中外大震，道路皆云「臺城已陷」，白下、石頭之衆皆潰，張永、沈懷明逃還。宮中傳新亭亦陷，太后執帝手泣曰：「天下敗矣！」丁丑，詔封北海王睦孫壽光侯普為北海王。史萬歲出塞，至大斤山，與虜相遇。達頭遣使問：「隋將為誰？」候騎報：「史萬歲也。」突厥復問：「得非敦煌戍卒乎？」候騎曰：「是也。」達頭懼而引去。萬歲馳追百餘里，縱擊，大破之，斬數千級；逐北，入磧數百里，虜遠遁而還。詔遣長孫晟復還大利城，安撫新附。辛丑，徙蜀王元軌為吳王，漢王元慶為陳王。十一月，魏主閔帥騎十萬攻襄國。署其子太原王胤為大單于、驃騎大將軍，以降胡一千配之為麾下。光祿大夫韋謏諫曰：「胡、羯皆我之仇敵，今來歸附，苟存性命耳；萬一為變，悔之何及！請誅屏降胡，去單于之號，以防微杜漸。」閔方欲撫納羣胡，大怒，誅謏及其子伯陽。宗弼遣使以幣馬牛酒勞軍，且以蜀主書遺李嚴曰：「公來吾卽降。」或謂嚴：「公首建伐蜀之策，蜀人怨公深入骨髓，不可往。」嚴不從，欣然馳入成都，撫諭吏民，告以大軍繼至，蜀君臣後宮皆慟哭。蜀主引嚴見太后，以母妻為託。宗弼猶乘城為守備，嚴悉命撤去樓櫓。先是，劍南募兵於茂州西南築安戎城，以斷吐蕃通蠻之路。吐蕃以生羌為鄉導，攻陷其城，以兵據之，由是西洱諸蠻皆降於吐蕃。吐蕃盡據羊同、党項及諸羌之地，東接涼、松、茂、巂等州；南鄰天竺，西陷龜茲、疏勒等四鎮，北抵突厥，地方萬餘里，諸胡之盛，莫與為比。辛丑，汴將丁會、葛從周擊魏，渡河，取黎陽、臨河，龐師古、霍存下淇門、衞縣，朱全忠自以大軍繼之。秋，七月，加武貞節度使雷滿同平章事，加鎮南節度使鍾傳兼侍中。夏，六月，乙亥，詔：「吏民為吳王濞等所詿誤當坐及逋逃亡軍者，皆赦之。」辛巳，魏人發秦、雍兵一萬，築小城於長安城內。班固贊曰：昔魯哀公有言：「寡人生於深宮之中，長於婦人之手，未嘗知憂，未嘗知懼。」信哉斯言也，雖欲不危亡，不可得已！是故古人以宴安為鴆毒，無德而富貴謂之不幸。漢興，至於孝平，諸侯王以百數，率多驕淫失道。何則？沈溺放恣之中，居勢使然也。自凡人猶繫于習俗，而況哀公之倫乎！「夫唯大雅，卓爾不羣」，河間獻王近之矣。春，正月，以京兆尹李蠙為昭義節度使，取歸秦心肝以祭沈詢。天平節度使兼中書令琅邪忠毅王王檀，多募羣盜，置帳下為親兵，己卯，盜乘檀無備，突入府殺檀。節度副使裴彥帥府兵討誅之，軍府由是獲安。十一月，晉王使李存審、李嗣源守德勝，自將兵攻鎮州。張處瑾遣其弟處琪、幕僚齊儉謝罪請服，晉王不許，盡銳攻之，旬日不克。處瑾使韓正時將千騎突圍出，趣定州，欲求救於王處直，晉兵追至行唐，斬之。始安王伯融，都鄉侯伯猷，皆建安王休仁之子也，楊、阮忌其年長，悉稱詔賜死。詔太傅馬日磾、太僕趙岐杖節鎮撫關東。辛巳，高郵鎮遏使張神劍帥麾下二百人逃歸揚州；丙戌，孫儒屠高郵。戊子，高郵殘兵七百人潰圍而至，楊行密慮其為變，分隸諸將，一夕盡阬之。明日，殺神劍於其第。吳改明年元曰鳳凰。議者以郭崇韜勳臣為宰相，不能知朝廷典故，當用前朝名家以佐之。或薦禮部尚書薛廷珪，太子少保李琪，嘗為太祖冊禮使，皆耆宿有文，宜為相。崇韜奏廷珪浮華無相業，琪傾險無士風；尚書左丞趙光胤廉潔方正，自梁未亡，北人皆稱其有宰相器。豆盧革薦禮部侍郎韋說諳練朝章。丁巳，以光胤為中書侍郎，與說並同平章事。光胤，光逢之弟；說，岫之子；廷珪，逢之子也。光胤性輕率，喜自矜；說謹重守常而已。呂超攻姜紀不克，遂攻焦朗。朗遣其弟子嵩為質於河西王利鹿孤以請迎，利鹿孤遣車騎將軍傉檀赴之；比至，超已退，朗閉門拒之。傉檀怒，將攻之。鎮北將軍俱延諫曰：「安土重遷，人之常情。朗孤城無食，今年不降，後年自服，何必多殺士卒以攻之！若其不捷，彼必去從他國；棄州境士民以資鄰敵，非計也，不如以善言諭之。」傉檀乃與朗連和，遂曜兵姑臧，壁於胡阬。中書郎殷不害先於別所督戰，城陷，失其母，時冰雪交積，凍死者填滿溝塹，不害行哭於道，求其母尸，無所不至，見溝中死人，輒投下捧視，舉體凍濕，水漿不入口，號哭不輟聲，如是七日，乃得之。甲辰，魏中山宣王王叡卒。叡疾病，太皇太后、魏主累至其家視疾。及卒，贈太宰，立廟於平城南。文士為叡作哀詩及誄者百餘人，及葬，自稱親姻、義舊，縗絰哭送者千餘人。魏主以叡子中散大夫襲代叡為尚書令，領吏部曹。封王氏齊縗之屬為侯，大功為伯，小功為子，緦麻為男；其女皆為任。男以「睦」，女以「隆」為號焉。庚子，詔經始明堂，直作大殿於丙、己之地，制如太廟，唯十有二間為異。庚子，以前義成節度使李贊華為昭信節度使，留洛陽食其俸。魏鎮遠將軍平舒侯燕鳳卒。漢法旣嚴，而侍衞都指揮使史弘肇尤殘忍，寵任孔目官解暉，凡入軍獄者，使之隨意鍛鍊，無不自誣。及三叛連兵，羣情震動，民間或訛言相驚駭。弘肇掌部禁兵，巡邏京城，得罪人，不問輕重，於法何如，皆專殺不請，或決口，斮筋，折脛，無虛日。雖姦盜屏跡，而冤死者甚衆，莫敢辯訴。天威都將李順節恃恩驕橫，出入常以兵自隨。兩軍中尉劉景宣、西門君遂惡之，白上，恐其作亂。戊子，二人以詔召順節，順節入至銀臺門，二人邀順節於仗舍坐語，供奉官似先知自後斬其首，從者大譟而出。於是天威、捧日、登封三都大掠永寧坊，至暮乃定，百官表賀。前渝州刺史王宗本言於王建，請出兵取荊南；建從之，以宗本為開道都指揮使，將兵下峽。甲辰，魏王珪罷中山之圍，就穀河間，督諸郡義租。甲寅，以東平公儀為驃騎大將軍、都督中外諸軍事、兗‧豫‧雍‧荊‧徐‧揚六州牧、左丞相，封衞王。司徒張歆罷，以光祿勳吳雄為司徒。六月，撫王紘薨。辛未，帝為魏人所殺。梁王詧遣尚書傅準監刑，以土囊隕之。詧使以布帊纏尸，斂以蒲席，束以白茅，葬於津陽門外。并殺愍懷太子元良、始安王方略、桂陽王大成等。世祖性好書，常令左右讀書，晝夜不絕，雖熟睡，卷猶不釋，或差誤及欺之，帝輒驚寤。作文章，援筆立就。常言：「我韜於文士，愧於武夫。」論者以為得言。春，正月，上行幸甘泉，郊泰畤。上閨門無禮，不擇親疏、尊卑，流聞民間，無所不至。誕寬而有禮，又誅太子劭、丞相義宣，皆有大功，人心竊向之。誕多聚才力之士，蓄精甲利兵，上由是畏而忌之，不欲誕居中，使出鎮京口；猶嫌其逼，更徙之廣陵。以延孫腹心之臣，使鎮京口以防之。乙亥，上疾少間，坐思政殿，召當直學士周墀，賜之酒，因問曰：「朕可方前代何主？」對曰：「陛下堯、舜之主也。」上曰：「朕豈敢比堯、舜！所以問卿者，何如周赧、漢獻耳。」墀驚曰：「彼亡國之主，豈可比聖德！」上曰：「赧、獻受制於強諸侯，今朕受制於家奴，以此言之，朕殆不如！」因泣下霑襟，墀伏地流涕，自是不復視朝。春，正月，巳酉朔，百官戎服入朝。乙丑，加宋王從厚兼中書令。李石用金部員外郎韓益判度支桉，益坐贓三千餘緡，繫獄；石曰：「臣始以益頗曉錢穀，故用之，不知其貪乃如是！」上曰：「宰相但知人則用，有過則懲，如此則人易得。卿所用人不掩其惡，可謂至公。從前宰相用人好曲蔽其過，不欲人彈劾，此大病也。」冬，十一月，丁巳，貶益梧州司戶。二月，乙卯，赦天下。庚戌，以朱泚為鳳翔尹。庚戌，帝御廣陽門宴將士，自門外夾道列布帛之積，達于南郭。班賜各有差，凡用三百餘萬段。故陳之境內，給復十年，餘州免其年租賦。閬至廣陵，誕未悟也。明寶夜報誕典籤蔣成，使明晨開門為內應。成以告府舍人許宗之，宗之入告誕；誕驚起，呼左右及素所畜養數百人執蔣成，勒兵自衞。天將曉，明寶與閬帥精兵數百人猝至，而門不開；誕已列兵登陴，自在門上斬蔣成，赦作徒、繫囚，開門擊閬，殺之，明寶從間道逃還。詔內外纂嚴。以始興公沈慶之為車騎大將軍、開府儀同三司、南兗州刺史，將兵討誕。甲子，上親總禁兵頓宣武堂。魏汝陽司馬趙懷仁帥衆寇武津，豫州刺史劉勔遣龍驤將軍申元德擊破之，又斬魏于都公閼于拔於汝陽臺東，獲運車千三百乘。魏復寇義陽，勔使司徒參軍孫臺瓘擊破之。帝屢徵兵於丞相保，保左右皆曰：「蝮虵螫手，壯士斷腕。今胡寇方盛，且宜斷隴道以觀其變。」從事中郎裴詵曰：「今虵已螫頭，頭可斷乎！」保乃以鎮軍將軍胡崧行前鋒都督，須諸軍集乃發。麴允欲奉帝往就保，索綝曰：「保得天子，必逞其私志。」乃止。於是自長安以西，不復貢奉朝廷，百官飢乏，采稆以自存。夏，四月，魏太后常氏殂。五月，癸丑，魏葬昭太后於鳴雞山。甲寅，詔進大司馬位相國，總百揆，揚州牧，封十郡為梁公，備九錫之禮，置梁百司，去錄尚書之號，驃騎大將軍如故。二月，辛酉，梁公始受命。辛卯，徙鄴城石經於洛陽。詔：「河陽、幽、相、豫、亳、青、徐七總管，並受東京六府處分。」秦樗里疾卒，以趙人樓緩為丞相。二月，司隸、冀州饑，人相食。馬希萼旣敗歸，乃以書誘辰、潊州及梅山蠻，欲與共擊湖南。蠻素聞長沙帑藏之富，大喜，爭出兵赴之，遂攻益陽。楚王希廣遣指揮使陳璠拒之，戰于淹溪，璠敗死。安重榮私財及恆州府庫，重威盡有之，帝知而不問。又表衞尉少卿范陽王瑜為副使，瑜為之重斂於民，恆人不勝其苦。以吏部侍郎劉祥道為黃門侍郎，仍知吏部選事。祥道以為：「今選司取士傷濫，每年入流之數，過一千四百，雜色入流，曾不銓簡。卽日內外文武官一品至九品，凡萬三千四百六十五員，約準三十年，則萬三千餘人略盡矣。若年別入流者五百人，足充所須之數。望有釐革。」旣而杜正倫亦言入流人太多。上命正倫與祥道詳議，而大臣憚於改作，事遂寢。祥道，林甫之子也。莽下書曰：「方出軍行師，敢有趨讙犯法者輒論斬，毋須時！」於是春、夏斬人都市，百姓震懼，道路以目。九月，戊午，綝夜以兵襲尚，執之，遣弟恩殺劉承於蒼龍門外，比明，遂圍宮。吳主大怒，上馬帶鞬執弓欲出，曰：「孤大皇帝適子，在位已五年，誰敢不從者！」侍中近臣及乳母共牽攀止之，不得出，嘆咤不食，罵全后曰：「爾父憒憒，敗我大事！」又遣呼紀，紀曰：「臣父奉詔不謹，負上，無面目復見。」因自殺。綝使光祿勳孟宗告太廟，廢吳主為會稽王。召羣臣議曰：「少帝荒病昏亂，不可以處大位，承宗廟，已告先帝廢之。諸君若有不同者，下異議。」皆震怖，曰：「唯將軍令！」綝遣中書郎李崇奪吳主璽綬，以吳主罪班告遠近。尚書桓彝不肯署名，綝怒，殺之。典國施正勸綝迎立琅邪王休，綝從之。己未，綝使宗正楷與中書郎董朝迎琅邪王於會稽。遣將軍孫耽送會稽王亮之國，亮時年十六。徙全尚於零陵，尋追殺之；遷全公主於豫章。導以江夏李充為丞相掾。充以時俗崇尚浮虛，乃著學箴。以為老子云，「絕仁棄義，民復孝慈，」豈仁義之道絕，然後孝慈乃生哉？蓋患乎情仁義者寡而利仁義者衆，將寄責於聖人而遣累乎陳迹也。凡人見形者衆，及道者鮮，逐迹逾篤，離本逾遠。故作學箴以祛其蔽曰：「名之攸彰，道之攸廢；及損所隆，乃崇所替。非仁無以長物，非義無以齊恥，仁義固不可遠，去其害仁義者而已。」十一月，丁丑，尚書令袁粲以母憂去職。韓生說項羽曰：「關中阻山帶河，四塞之地，地肥饒，可都以霸。」項羽見秦宮室皆已燒殘破，又心思東歸，曰：「富貴不歸故鄉，如衣繡夜行，誰知之者！」韓生退曰：「人言楚人沐猴而冠耳，果然！」項羽聞之，烹韓生。羊祜以病求入朝，旣至，帝命乘輦入殿，不拜而坐。祜面陳伐吳之計，帝善之。以祜病，不宜數入，更遣張華就問籌策，祜曰：「孫皓暴虐已甚，於今可不戰而克。若皓不幸而沒，吳人更立令主，雖有百萬之衆，長江未可窺也，將為後患矣！」華深然之。祜曰：「成吾志者，子也。」帝欲使祜臥護諸將，祜曰：「取吳不必臣行，但旣平之後，當勞聖慮耳。功名之際，臣不敢居；若事了，當有所付授，願審擇其人也。」裴子野論曰：夫有逸羣之才，必思沖天之據；蓋俗之量，則僨常均之下。其能守之以道，將之以禮，殆為鮮乎！劉弘仁、范蔚宗皆忸志而貪權，矜才以徇逆，累葉風素，一朝而隕。嚮之所謂智能，翻為亡身之具矣。朝廷以董昌有貢輸之勤，今日所為，類得心疾，詔釋其罪，縱歸田里。是時獵法嚴峻，殺禁地鹿者身死，財產沒官，有能覺告者，厚加賞賜。柔復上疏曰：「中間以來，百姓供給衆役，親田者旣減；加頃復有獵禁，羣鹿犯暴，殘食生苗，處處為害，所傷不訾，民雖障防，力不能禦。至如滎陽左右，周數百里，歲略不收。方今天下生財者甚少，而麋鹿之損者甚多，卒有兵戎之役，凶年之災，將無以待之。惟陛下寬放民間，使得捕鹿，遂除其禁，則衆庶永濟，莫不悅豫矣。」秦王熾磐伐河西，至廉川，遣太子暮末等步騎三萬攻西安，不克，又攻番禾。河西王蒙遜發兵禦之，且遣使說夏主，使乘虛襲枹罕。夏主遣征南大將軍呼盧古將騎二萬攻苑川，車騎大將軍韋伐將騎三萬攻南安。熾磐聞之，引歸。九月，徙其境內老弱、畜產於澆河及莫河仍寒川，留左丞相曇達守枹罕。韋伐攻拔南安，獲秦秦州刺史翟爽、南安太守李亮。帝以文立為散騎常侍。漢故尚書犍為程瓊，雅有德業，與立深交，帝聞其名，以問立，對曰：「臣至知其人，但年垂八十，稟性謙退，無復當時之望，故不以上聞耳。」瓊聞之，曰：「廣休可謂不黨矣，此吾所以善夫人也。」三月，丁巳，大赦。柔然伏名敦可汗殘暴，其臣侯醫垔石洛候數諫止之，且勸其與魏和親。伏名敦怒，族誅之，由是部衆離心。八月，柔然寇魏邊，魏以尚書陸叡為都督，擊柔然，大破之。叡，麗之子也。小吏部隴西辛昂，奉使梁、益，且為騰督軍糧。時臨、信、楚、合等州，民多從亂，昂諭以禍福，赴者如歸。乃令老弱負糧，壯夫拒戰，咸樂為用。使還，會巴州萬榮郡民反，攻圍郡城，遏絕山路。昂謂其徒曰：「凶狡猖狂，若待上聞，孤城必陷。苟利百姓，專之可也。」遂募通、開二州，得三千人。倍道兼行，出其不意，直趣賊壘。賊以為大軍至，望風瓦解，一郡獲全。周朝嘉之，以為渠州刺史。猛為相，堅端拱於上，百官總己於下，軍國內外之事，無不由之。猛剛明清肅，善惡著白，放黜尸素，顯拔幽滯，勸課農桑，練習軍旅，官必當才，刑必當罪。由是國富兵強，戰無不克，秦國大治。堅敕太子宏及長樂公丕等曰：「汝事王公，如事我也。」帝之起鳳翔也，召興州刺史劉遂清，遲疑不至。聞帝入洛，乃悉集三泉、西縣、金牛、桑林戍兵以歸，自散關以南城鎮悉棄之，皆為蜀人所有。癸未，入朝，帝欲治罪，以其能自歸，乃赦之。遂清。鄩之姪也。衞聲公薨，子成侯速立。呂布之捨袁紹從張楊也，過邈，臨別，把手共誓；紹聞之，大恨。邈畏操終為紹殺己也，心不自安。前九江太守陳留邊讓嘗譏議操，操聞而殺之，幷其妻子。讓素有才名，由是兗州士大夫皆恐懼。陳宮性剛直壯烈，內亦自疑，乃與從事中郎許汜、王楷及邈弟超共謀叛操。宮說邈曰：「今天下分崩，雄傑並起，君以千里之衆，當四戰之地，撫劍顧盼，亦足以為人豪，而反受制於人，不亦鄙乎！今州軍東征，其處空虛，呂布壯士，善戰無前，若權迎之，共牧兗州，觀天下形勢，俟時事之變，此亦縱橫之一時也。」邈從之。有洛陽人李弘泰誣告長孫無忌謀反，上立命斬之。無忌與褚遂良同心輔政，上亦尊禮二人，恭己以聽之，故永徽之政，百姓阜安，有貞觀之遺風。乙未，周寶卒於杭州。六月，戊申，遣兵部尚書崔敦禮等將幷、汾步騎萬人往茂州。發薛延陀餘衆渡河，置祁連州以處之。大將軍掾朱穆奏記勸戒梁冀曰：「明年丁亥之歲，刑德合於乾位，易經龍戰之會，陽道將勝，陰道將負。願將軍專心公朝，割除私欲，廣求賢能，斥遠佞惡，為皇帝置師傅，得小心忠篤敦禮之士，將軍與之俱入，參勸講援，師賢法古，此猶倚南山、坐平原也，誰能傾之！議郎大夫之位，本以式序儒術高行之士，今多非其人，九卿之中亦有乖其任者，惟將軍察焉！」又薦种暠、欒巴等，冀不能用。穆，暉之孫也。丙午，田弘正奏敗平盧兵於陽穀。義昌節度使盧彥威，性殘虐，又不禮於鄰道；與盧龍節度使劉仁恭爭鹽利，仁恭遣其子守文將兵襲滄州，彥威棄城，挈家奔魏州；羅弘信不納，乃奔汴州。仁恭遂取滄、景、德三州，以守文為義昌留後。仁恭兵勢益盛，自謂得天助，有併吞河朔之志，為守文請旌節，朝廷未許。會中使至范陽，仁恭語之曰：「旌節吾自有之，但欲得長安本色耳，何為累章見拒，為吾言之！」其悖慢如此。御史中丞姜晦以宗楚客等改中宗遺詔，青州刺史韋安石、太子賓客韋嗣立、刑部尚書趙彥昭、特進致仕李嶠，於時同為宰相，不能匡正，令監察御史郭震彈之；且言彥昭拜巫趙氏為姑，蒙婦人服，與妻乘車詣其家。甲辰，貶安石為沔州別駕，嗣立為岳州別駕，彥昭為袁州別駕，嶠為滁州別駕。安石至沔州，晦又奏安石嘗檢校定陵，盜隱官物，下州徵贓。安石歎曰：「此祗應須我死耳。」憤恚而卒。晦，皎之弟也。丙申，葬聖武獻文孝皇帝于貞陵，廟號宣宗。秋，七月，癸酉，葬睿武昭愍孝皇帝于莊陵；廟號敬宗。乙酉，將軍吳子陽與魏元英戰於白沙，子陽敗績。丁巳，帝還大梁。王敦自領寧、益二州都督。王濬自以功大，而為渾父子及黨與所挫抑，每進見，陳其攻伐之勞及見枉之狀，或不勝忿憤，徑出不辭；帝每容恕之。益州護軍范通謂濬曰：「卿功則美矣，然恨所以居美者未盡善也。卿旋旆之日，角巾私第，口不言平吳之事；若有問者，則曰：『聖人之德，羣帥之力，老夫何力之有！』此藺生所以屈廉頗也，王渾能無愧乎！」濬曰：「吾始懲鄧艾之事，懼禍及身，不得無言；其終不能遣諸胸中，是吾褊也。」時人咸以濬功重報輕，為之憤邑；博士秦秀等並上表訟濬之屈，帝乃遷濬鎮軍大將軍。王渾嘗詣濬，濬嚴設備衞，然後見之。秋，八月，操擊劉表，軍于西平。上以秦王功大，前代官皆不足以稱之，特置天策上將，位在王公上。冬，十月，以世民為天策上將，領司徒、陝東道大行臺尚書令，增邑二萬戶，仍開天策府，置官屬，以齊王元吉為司空。世民以海內浸平，乃開館於宮西，延四方文學之士，出敎以王府屬杜如晦、記室房玄齡、虞世南、文學褚亮、姚思廉、主簿李玄道、參軍蔡允恭、薛元敬、顏相時、諮議典籤蘇勗、天策府從事中郎于志寧、軍諮祭酒蘇世長、記室薛收、倉曹李守素、國子助敎陸德明、孔穎達、信都蓋文達、宋州總管府戶曹許敬宗，並以本官兼文學館學士，分為三番，更日直宿，供給珍膳，恩禮優厚。世民朝謁公事之暇，輒至館中，引諸學士討論文籍，或夜分乃寢。又使庫直閻立本圖像，褚亮為贊，號十八學士。士大夫得預其選者，時人謂之「登瀛洲」。允恭，大寶之弟子；元敬，收之從子；相時，師古之弟；立本，毗之子也。劉幽求自杭州剌史徙郴州剌史，憤恚，甲申，卒于道。於是叔孫通使，徵魯諸生三十餘人。魯有兩生不肯行，曰：「公所事者且十主，皆面諛以得親貴。今天下初定，死者未葬，傷者未起，又欲起禮、樂。禮、樂所由起，積德百年而後可興也。吾不忍為公所為；公去矣，無汙我！」叔孫通笑曰：「若真鄙儒也，不知時變！」遂與所徵三十人西，及上左右為學者與其弟子百餘人，為綿蕞，野外習之。月餘，言於上曰：「可試觀矣。」上使行禮，曰：「吾能為此。」乃令羣臣習肄。奚軻男女十萬口來降。魏太師泰尚孝武妹馮翊公主，生略陽公覺；姚夫人生寧都公毓。毓於諸子最長，娶大司馬獨孤信女。泰將立嗣，謂公卿曰：「孤欲立子以嫡，恐大司馬有疑，如何？」衆默然，未有言者。尚書左僕射李遠曰：「夫立子以嫡不以長，略陽公為世子，公何所疑！若以信為嫌，請先斬之。」遂拔刀而起。泰亦起，曰：「何至於是！」信又自陳解，遠乃止。於是羣公並從遠議。遠出外，拜謝信曰：「臨大事不得不爾！」信亦謝遠曰：「今日賴公決此大議。」遂立覺為世子。以太中大夫劉矩為太尉。戶部侍郎兼御史中丞楊慎矜為上所厚，李林甫浸忌之。慎矜與王鉷父晉，中表兄弟也，少與鉷狎，鉷之入臺，頗因慎矜推引。及鉷遷中丞，慎矜與語，猶名之；鉷自恃與林甫善，意稍不平。慎矜奪鉷職田，鉷母本賤，慎矜嘗以語人；鉷深銜之。慎矜猶以故意待之，嘗與之私語讖書。趙左校令成公段作庭燎於杠末，高十餘丈，上盤置燎，下盤置人，趙王虎試而悅之。吳越王鏐遣其子傳瓘、傳璙及大同節度使傳瑛攻吳常州，營於潘葑。徐溫曰：「浙人輕而怯，」帥諸將倍道赴之。至無錫，黑雲都將陳祐言於溫曰：「彼謂吾遠來罷倦，未能決戰，請以所部乘其無備擊之。」乃自他道出敵後，溫以大軍當其前，夾攻之，吳越大敗，斬獲甚衆。諸伶出入宮掖，侮弄縉紳，羣臣憤嫉，莫敢出氣；亦反有相附託以希恩澤者，四方藩鎮爭以貨賂結之。其尤蠹政害人者，景進為之首。進好采閭閻鄙細事聞於上，上亦欲知外間事，遂委進以耳目。進每奏事，常屏左右問之，由是進得施其讒慝，干預政事。自將相大臣皆憚之，孔巖常以兄事之。魏馮太后作皇誥十八篇，癸未，大饗羣臣于太華殿，班皇誥。魏揚州刺史任城王澄表請攻鍾離，魏主使羽林監敦煌范紹詣壽陽，共量進止。澄曰：「當用兵十萬，往來百日，乞朝廷速辦糧仗。」紹曰：「今秋已向末，方欲調發，兵仗可集，糧何由致！有兵無糧，何以克敵！」澄沈思良久曰：「實如卿言」。乃止。初，仁軌為給事中，按畢正義事，李義府怨之，出為青州刺史。會討百濟，仁軌當浮海運糧，時未可行，義府督之，遭風失船，丁夫溺死甚衆，命監察御史袁異式往鞫之。義府謂異式曰：「君能辦事，勿憂無官。」異式至，謂仁軌曰：「君與朝廷何人為讎，宜早自為計。」仁軌曰：「仁軌當官不職，國有常刑，公以法斃之，無所逃命。若使遽自引決以快讎人，竊所未甘！」乃具獄以聞。異式將行，仍自掣其鎖。獄上，義府言於上曰：「不斬仁軌，無以謝百姓。」舍人源直心曰：「海風暴起，非人力所及。」上乃命除名，以白衣從軍自效。義府又諷劉仁願使害之，仁願不忍殺。及為大司憲，異式懼，不自安，仁軌瀝觴告之曰：「仁軌若念疇昔之事，有如此觴！」仁軌旣知政事，異式尋遷詹事丞；時論紛然，仁軌聞之，遽薦為司元大夫。監察御史杜易簡謂人曰：「斯所謂矯枉過正矣！」己酉，以宣徽南院使房暠為刑部尚書，充樞密使；宣徽北院使劉延朗為南院使，仍兼樞密副使。於是延朗及樞密直學士薛文遇等居中用事，暠與趙延壽雖為使長，其聽用之言什不三四。暠隨勢可否，不為事先；每幽、幷遣使入奏，樞密諸人環坐議之，暠多俛首而寐，比覺，引頸振衣，則使者去矣。啟奏除授，一歸延朗。諸方鎮、刺史自外入者，必先賂延朗，後議貢獻，賂厚者先，得內地；賂薄者晚，得邊陲。由是諸將帥皆怨憤，帝不能察。丙申，遷州人鄧士政執刺史李敬昂以反。帝覽表，歎悵久之，曰：「不意留臺乃至於此！」旣而曰：「道固可謂溢矣，而僕射亦為滿也。」黃門侍郎宋弁素怨沖，而與彪同州相善，陰左右之。有司處彪大辟，帝宥之，除名而已。乙卯，蜀侍中魏王宗侃卒。植素以文學政事有名於時，李德裕不之重。及白敏中秉政，凡德裕所薄者，皆不次用之。以盧商為武昌節度使，以刑部尚書、判度支崔元式為門下侍郎，翰林學士、戶部侍郎韋琮為中書侍郎，並同平章事。丙寅，閩主曦宴羣臣於九龍殿。從子繼柔不能飲，強之。繼柔私減其酒，曦怒，幷客將斬之。二月，魏人寇兗州，向無鹽，敗東平太守南陽劉胡。詔遣太子左衞率薛安都將騎兵，東陽太守沈法系將水軍，向彭城以禦之，並受徐州刺史申坦節度。比至，魏兵已去。先是，羣盜聚任城荊榛中，累世為患，謂之任榛。申坦請回軍討之，上許之。任榛聞之，皆逃散。時天旱，人馬渴乏，無功而還。安都、法系坐白衣領職。坦當誅，羣臣為請，莫能得。沈慶之抱坦哭於市曰：「汝無罪而死。我哭汝於市，行當就汝矣！」有司以聞，上乃免之。十二月，辛卯，王世充許、亳等十一州皆請降。曹嶷遣使賂石勒，請以河為境，勒許之。春，二月，立貴人陰氏為皇后。后，識之曾孫也。段凝、杜晏球上言：「偽梁要人趙巖、趙鵠、張希逸、張漢倫、張漢傑、張漢融、朱珪等，竊弄威福，殘蠹羣生，不可不誅。」詔：「敬翔、李振首佐朱溫，共傾唐祚；契丹撒刺阿撥叛兄棄母，負恩背國，宜與巖等並族誅於市；自餘文武將吏一切不問。」又詔追廢朱溫、朱友貞為庶人，毀其宗廟神主。癸丑，削奪李罕之官爵。六月，以孫揆為昭義節度使，充招討副使。八月，壬戌，詔以薛延陀新降，土功屢興，加以河北水災，停明年封禪。秦公子華、張儀帥師圍魏蒲陽，取之。張儀言於秦王，請以蒲陽復與魏，而使公子繇質於魏。儀因說魏王曰：「秦之遇魏甚厚，魏不可以無禮於秦。」魏因盡入上郡十五縣以謝焉。張儀歸而相秦。三月，秦兵寇南鄉，拔之，山蠻三萬戶降秦。竇建德行臺尚書令恆山胡大恩請降。八月，戊辰，蜀主以右定遠軍使王宗鍔為招討馬步使，帥二十一軍屯洋州；乙亥，以長直馬軍使林思鍔為昭武節度使，戍利州以備唐。二月，甲午，魏主尊彭城武宣王為文穆皇帝，廟號肅祖；母李妃為文穆皇后。將遷神主於太廟，以高祖為伯考，大司馬兼錄尚書臨淮王彧表諫，以為「漢高祖立太上皇廟於香街，光武祀南頓君於舂陵。元帝之於光武，已疏絕服，猶身奉子道，入繼大宗。高祖德洽寰中，道超無外，肅祖雖勳格宇宙，猶北面為臣。又，二后皆將配饗，乃是君臣並筵，嫂叔同室，竊謂不可。」吏部尚書李神儁亦諫，不聽，彧又請去「帝」著「皇」，亦不聽。單于遣使曰：「漢兵何以來？」應曰：「單于上書言：『居困戹，願歸計強漢，身入朝見，』天子哀閔單于，棄大國，屈意康居，故使都護將軍來迎單于妻子。恐左右驚動，故未敢至城下。」使數往來相答報，延壽、湯因讓之：「我為單于遠來，而至今無名王、大人見將軍受事者，何單于忽大計，失客主之禮也！兵來道遠，人畜罷極，食度且盡，恐無以自還，願單于與大臣審計策！」秋，與匈奴和親。會有李玄英者，自東都逃來，經歷諸賊，求訪李密，云「斯人當代隋家」。人問其故，玄英言：「比來民間謠歌有桃李章曰：『桃李子，皇后繞揚州，宛轉花園裏。勿浪語，誰道許！』『桃李子』，謂逃亡者李氏之子也；皇與后，皆君也；『宛轉花園裏』，謂天子在揚州無還日，將轉於溝壑也；『莫浪語，誰道許』者，密也。」旣與密遇，遂委身事之。前宋城尉齊郡房玄藻，自負其才，恨不為時用，預於楊玄感之謀。變姓名亡命，遇密於梁、宋之間，遂與之俱遊漢、沔，徧入諸賊，說其豪傑；還日，從者數百人，仍為遊客，處於讓營。讓見密為豪傑所歸，欲從其計，猶豫未決。頡利發兵攻突利，丁亥，突利遣使來求救。上謀於大臣曰：「朕與突利為兄弟，有急不可不救。然頡利亦與之有盟，柰何？」兵部尚書杜如晦曰：「戎狄無信，終當負約，今不因其亂而取之，後悔無及。夫取亂侮亡，古之道也。」十一月，戊子，契丹遣其臣遙折來使，遂如吳越。前常州刺史王柷，性剛介，有時望；詔徵之，時人以為且入相。過陝，王珙延奉甚至，請敍子姪之禮拜之，柷固辭不受。珙怒，使送者殺之，幷其家人悉投諸河，掠其資裝，以覆舟聞。朝廷不敢詰。壬子，大赦。吳王如白沙觀樓船，更命白沙曰迎鑾鎮。徐溫自金陵來朝，先是，溫以親吏翟虔為閤門、宮城、武備等使，使察王起居，虔防制王甚急。至是，王對溫名雨為水，溫請其故。王曰：「翟虔父名，吾諱之熟矣。」因謂溫曰：「公之忠誠，我所知也，然翟虔無禮，宮中及宗室所須多不獲。」溫頓首謝罪，請斬之，王曰：「斬則太過，遠徙可也。」乃徙撫州。趙悼襄王薨，子幽繆王遷立。其母，倡也，嬖於悼襄王，悼襄王廢嫡子嘉而立之。遷素以無行聞於國。秋，七月，己丑，隋衞昭王爽卒。滑州河決，浸汴、曹、單、濮、鄆五州之境，環梁山合于汶。詔大發數道丁夫塞之。旣塞，帝欲刻碑紀其事。中書舍人楊昭儉諫曰：「陛下刻石紀功，不若降哀痛之詔；染翰頌美，不若頒罪己之文。」帝善其言而止。庚戌，魏文帝殂，太子欽立。王崩，子烈王喜立。初，安、史之亂，數年間，天下戶口什亡八九，州縣多為藩鎮所據，貢賦不入，朝廷府庫耗竭，中國多故，戎狄每歲犯邊，所在宿重兵，仰給縣官，所費不貲，皆倚辦於晏。晏初為轉運使，獨領陝東諸道，陝西皆度支領之，末年兼領，未幾而罷。梁主召問王彥章以破敵之期，彥章對曰：「三日。」左右皆失笑。彥章出，兩日，馳至滑州。辛酉，置酒大會，陰遣人具舟於楊村；夜，命甲士六百，皆持巨斧，載冶者，具鞴炭，乘流而下。會飲尚未散，彥章陽起更衣，引精兵數千循河南岸趨德勝。天微雨，朱守殷不為備，舟中兵舉鎖燒斷之，因以巨斧斬浮橋，而彥章引兵急擊南城。浮橋斷，南城遂破，時受命適三日矣。守殷以小舟載甲士濟河救之，不及。彥章進攻潘張、麻家口、景店諸寨，皆拔之，聲勢大振。甲辰，會王纁薨。夫樹國固必相疑之勢，下數被其殃，上數爽其憂，甚非所以安上而全下也。今或親弟謀為東帝，親兄之子西鄉而擊；今吳又見告矣。天子春秋鼎盛，行義未過，德澤有加焉，猶尚如是；況莫大諸侯，權力且十此者虖！夏，四月，涇原節度使劉昌奏請徙原州治平涼；從之。王建出兵攻秦、隴，乘李茂貞之弱也；遣判官韋莊入貢，亦脩好於朱全忠。全忠遣押牙王殷報聘，建與之宴。殷言：「蜀甲兵誠多，但乏馬耳。」建作色曰：「當道江山險阻，騎兵無所施；然馬亦不乏，押牙少留，當共閱之。」乃集諸州馬，大閱於星宿山，官馬八千，私馬四千，部隊甚整。殷歎服。建本騎將，故得蜀之後，於文、黎、維、茂州市胡馬，十年之間，遂及茲數。朱玫以田令孜在天子左右，終不可去，言於蕭遘曰：「主上播遷六年，中原將士冒矢石，百姓供饋餉，戰死餓死，什減七八，僅得復京城。天下方喜車駕還宮，主上更以勤王之功為敕使之榮，委以大權，使墮綱紀，騷擾藩鎮，召亂生禍。玫昨奉尊命來迎大駕，不蒙信察，反類脅君。吾輩報國之心極矣，戰賊之力殫矣，安能垂頭弭耳，受制於閹寺之手哉！李氏孫尚多，相公盍改圖以利社稷乎？」遘曰：「主上踐阼十餘年，無大過惡；正以令孜專權肘腋，致坐不安席，上每言之，流涕不已。近日上初無行意，令孜陳兵帳前，迫脅以行，不容俟旦。罪皆在令孜，人誰不知！足下盡心王室，正有引兵還鎮，拜表迎鑾。廢立重事，伊、霍所難，遘不敢聞命！」玫出，宣言曰：「我立李氏一王，敢異議者斬！」漢李奕從兄廣漢太守乾告大臣謀廢立。秋，七月，漢主壽使其子廣與大臣盟于前殿，徙乾為漢嘉太守；以李閎為荊州刺史，鎮巴郡。閎，恭之子也。魏主欲自將入寇。癸卯，中外戒嚴。戊申，詔代民遷洛者復租賦三年。相州刺史高閭上表稱：「洛陽草創，曹虎旣不遣質任，必非誠心，無宜輕舉。」魏主不從。詔以律令文古難知，格敕煩雜不壹，命御史知雜事張湜等訓釋，詳定為刑統。秦丞相雄克司竹；胡陽赤奔霸城，依呼延毒。李寶遣其弟懷達、子承奉表詣平城；魏人以寶為都督西垂諸軍事、鎮西大將軍、開府儀同三司、沙州牧、敦煌公，四品以下聽承制假授。先是，朝廷疑敬瑭，以羽林將軍寶鼎楊彥詢為北京副留守，敬瑭將舉事，亦以情告之。彥詢曰：「不知河東兵糧幾何，能敵朝廷乎？」左右請殺彥詢，敬瑭曰：「惟副使一人我自保之，汝輩勿言也。」戊戌，貶盧從史驩州司馬。冒頓乃作鳴鏑，習勒其騎射。令曰：「鳴鏑所射而不悉射者，斬之！」冒頓乃以鳴鏑自射其善馬，旣又射其愛妻；左右或不敢射者，皆斬之。最後以鳴鏑射單于善馬，左右皆射之。於是冒頓知其可用；從頭曼獵，以鳴鏑射頭曼，其左右亦皆隨鳴鏑而射。遂殺頭曼，盡誅其後母與弟及大臣不聽從者。冒頓自立為單于。庚午，齊主如晉陽，命太子殷居涼風堂監國。壬寅，遣侍衞步軍都指揮使郭謹將兵戍鄆州。夏，大旱。丙戌，同安賊帥殷恭邃以舒州來降。孫恩因民心騷動，自海島帥其黨殺上虞令，遂攻會稽。會稽內史王凝之，羲之之子也，世奉天師道，不出兵，亦不設備，日於道室稽顙跪呪。官屬請出兵討恩，凝之曰：「我已請大道，借鬼兵守諸津要，各數萬，賊不足憂也。」及恩漸近，乃聽出兵，恩已至郡下。甲寅，恩陷會稽，凝之出走，恩執而殺之，幷其諸子。凝之妻謝道蘊，奕之女也，聞寇至，舉措自若，命婢肩輿，抽刀出門，手殺數人，乃被執。吳國內史桓謙、臨海太守新秦王崇、義興太守魏隱皆棄郡走。於是會稽謝鍼，吳郡陸瓌、吳興丘尩、義興許充之、臨海周胄、永嘉張永等及東陽、新安凡八郡人，一時起兵，殺長吏以應恩，旬日之中，衆數十萬。吳興太守謝邈、永嘉太守司馬逸、嘉興公顧胤、南康公謝明慧、黃門郎謝沖、張琨、中書郎孔道等皆為恩黨所殺。邈、沖，皆安之弟子也。時三吳承平日久，民不習戰，故郡縣兵皆望風奔潰。呂光以龜茲饒樂，欲留居之。天竺沙門鳩摩羅什謂光曰：「此凶亡之地，不足留也；將軍但東歸，中道自有福地可居。」光乃大饗將士，議進止，衆皆欲還。乃以駝二萬餘頭載外國珍寶奇玩，驅駿馬萬餘匹而還。黠戛斯遣將軍踏布合祖等至天德軍，言「先遣都呂施合等奉公主歸之大唐，至今無聲問，不知得達，或為奸人所隔。今出兵求索，上天入地，期於必得。」又言「將徙就合羅川，居回鶻故國，兼已得安西、北庭達靼等五部落。」八月，遼東鮮卑圍無慮；九月，又攻夫犂營，殺縣令。甲寅，大赦，改元。量留後宮百人，宦官三十人，敎坊百人，鷹坊二十人，御廚五十人，自餘任從所適。諸司使務有名無實者皆廢之。分遣諸軍就食近畿，以省饋運。除夏、秋稅省耗。節度、防禦等使，正、至、端午、降誕四節聽貢奉，毋得斂百姓；刺史以下不得貢奉。選人先遭塗毀文書者，令三銓止除詐偽，餘復舊規。三月，魏王操自長安出斜谷，軍遮要以臨漢中。劉備曰：「曹公雖來，無能為也，我必有漢川矣。」乃斂衆拒險，終不交鋒。操運米北山下，黃忠引兵欲取之，過期不還。翊軍將軍趙雲將數十騎出營視之，值操揚兵大出，雲猝與相遇，遂前突其陳，且鬬且卻。魏兵散而復合，追至營下，雲入營，更大開門，偃旗息鼓。魏兵疑雲有伏，引去；雲雷鼓震天，惟以勁弩於後射魏兵。魏兵驚駭，自相蹂踐，墮漢水中死者甚多。備明旦自來，至雲營，視昨戰處，曰：「子龍一身都為膽也！」戊寅，景崇遣兵出西門，趙暉擊破之，遂取西關城。景崇退守大城，塹而圍之，數挑戰，不出。暉潛遣千餘人擐甲執兵，效蜀旗幟，循南山而下，令諸軍聲言：「蜀兵至矣。」景崇果遣兵數千出迎之，暉設伏掩擊，盡殪之。自是景崇不復敢出。元年，九月，黑龍見；其晦，日有食之。今年二月，己未夜，星隕；乙酉，日有食之。六月之間，大異四發，二二而同月。三代之末，春秋之亂，未嘗有也。臣聞三代所以隕社稷、喪宗廟者，皆由婦人與羣惡沈湎於酒；秦所以二世、十六年而亡者，養生泰奢，奉終泰厚也。二者，陛下兼而有之，臣請略陳其效：冬，十月，甲子，車駕從皇太后幸章陵。荊州剌史郭賀，官有殊政，上賜以三公之服，黼黻，冕旒；敕行部去襜帷，使百姓見其容服，以章有德。戊辰，還自章陵。九月，北漢主遣招討使李存瓌將兵自團柏入寇。契丹欲引兵會之，與酋長議於九十九泉。諸部皆不欲南寇，契丹主強之，癸亥，行至新州之火神淀，燕王述軋及偉王之子太寧王漚僧作亂，弒契丹主而立述軋。契丹主德光之子述律逃入南山，諸部奉述律以攻述軋、漚僧，殺之，幷其族黨。立述律為帝，改元應曆。自火神淀入幽州，遣使告于北漢，北漢主遣樞密直學士上黨王得中如契丹，賀卽位，復以叔父事之，請兵以擊晉州。唐百官共賀湖南平，起居郎高遠曰：「我乘楚亂，取之甚易。觀諸將之才，但恐守之難耳！」遠，幽州人也。司徒致仕李建勳曰：「禍其始於此乎！」魏東清河郡山賊羣起，詔以齊州長史房景伯為東清河太守。郡民劉簡虎嘗無禮於景伯，舉家亡去，景伯窮捕，禽之，署其子為西曹掾，令諭山賊。賊以景伯不念舊惡，皆相帥出降。十一月，庚寅，葬聖文章武明德孝皇帝于顯陵，廟號高祖。丙午，加河東節度使辛雲京同平章事。五月，己巳，詔立臨淮王臧為皇太孫，還妃王氏以母之；太子官屬卽轉為太孫官屬，相國倫行太孫太傅。南詔上書請早降公主，詔報以方議禮儀。帝以冀州刺史烏震三將兵運糧入幽州，二月，戊子，以震為河北道副招討，領寧國節度使，屯盧臺軍。代泰寧節度使、同平章事房知溫歸兗州。己亥，齊大赦。秦自正月不雨，至于九月，民流叛者甚衆。壬午，燕右將軍張真、城門校尉和翰坐謀反，誅。辛丑，王僧辯乘勝下湓城，陳霸先帥所部三萬人將會之，屯于巴丘。西軍乏食，霸先有糧五十萬石，分三十萬石以資之。八月，壬寅朔，王僧辯前軍襲于慶，慶棄郭默城走，范希榮亦棄尋陽城走。晉熙王僧振等起兵圍郡城，僧辯遣沙州刺史丁道貴助之，任延和等棄城走。湘東王繹命僧辯且頓尋陽以待諸軍之集。陳國童子魏昭請於泰曰：「經師易遇，人師難遭，願在左右，供給灑掃。」泰許之。泰嘗不佳，命昭作粥，粥成，進泰，泰呵之曰：「為長者作粥，不加意敬，使不可食！」以杯擲地。昭更為粥重進，泰復呵之。如此者三，昭姿容無變。泰乃曰：「吾始見子之面，而今而後，知卿心耳！」遂友而善之。王世充遣其將羅士信寇穀州，士信帥其衆千餘人來降。先是，士信從李密擊世充，兵敗，為世充所得，世充厚禮之，與同寢食。旣而得邴元真等，待之如士信，士信恥之。士信有駿馬，世充兄子趙王道詢欲之，不與，世充奪之以賜道詢；士信怒，故來降。上聞其來，甚喜，遣使迎勞，廩食其所部，以士信為陝州道行軍總管。世充左龍驤將軍臨涇席辯與同列楊虔安、李君義皆帥所部來降。丁亥，寶至索莫汗陘，去龍城四十里，城中皆喜。汗惶怖，欲自出請罪，兄弟共諫止之。汗乃遣弟加難帥五百騎出迎；又遣兄堤閉門止仗，禁人出入。城中皆知其將為變，而無如之何。加難見寶於陘北，拜謁已，從寶俱進。潁陰烈公餘崇密言於寶曰：「觀加難形色，禍變甚逼，宜留三思，柰何徑前！」寶不從。行數里，加難先執崇，崇大呼罵曰：「汝家幸緣肺附，蒙國寵榮，覆宗不足以報。今乃敢謀篡逆，此天地所不容，計旦慕卽屠滅，但恨我不得手膾汝曹耳！」加難殺之。引寶入龍城外邸，弒之。汗諡寶曰靈帝；殺獻哀太子策及王公卿士百餘人，自稱大都督、大將軍、大單于、昌黎王，改元青龍；以堤為太尉，加難為車騎將軍，封河間王熙為遼東公，如233cc、宋故事。五月，操毀土山、地道，鑿塹圍城，周回四十里，初令淺，示若可越。配望見，笑之，不出爭利。操一夜濬之，廣深二丈，引漳水以灌之；城中餓死者過半。初，邢、洺、磁州留後李存孝，與李存信俱為李克用假子，不相睦。存信有寵於克用，存孝在邢州，欲立大功以勝之，乃建議取鎮冀；存信從中沮之，不時聽許。及王鎔圍堯山，存孝救之，不克。克用以存信為蕃、漢馬步都指揮使，與存孝共擊之，二人互相猜忌，逗留不進；克用更遣李嗣勳等擊破之。存信還，譖存孝無心擊賊，疑與之有私約。存孝聞之，自以有功於克用，而信任顧不及存信，憤怨，且懼及禍，乃潛結王鎔及朱全忠，上表以三州自歸於朝廷，乞賜旌節及會諸道兵討李克用；詔以存孝為邢、洺、磁節度使，不許會兵。初，燕將庫傉官斌降魏，旣而復叛歸燕。魏主嗣遣驍騎將軍延普渡濡水擊斌，斬之；遂攻燕幽州刺史庫傉官昌、征北將軍庫傉官提，皆斬之。加河中節度使王珂同平章事。三月，臨辟雍，初行大射禮。太史令袁充表稱：「隋興已後，晝日漸長，開皇元年，冬至之景長一丈二尺七寸二分；自爾漸短，至十七年，短於舊三寸七分。日去極近則景短而日長，去極遠則景長而日短；行內道則去極近，行外道則去極遠。謹按元命包曰：『日月出內道，璇璣得其常。』京房別對曰：『太平，日行上道；升平，行次道；霸代，行下道。』伏惟大隋啟運，上感乾元，景短日長，振古希有。」上臨朝，謂百官曰：「景長之慶，天之祐也。今太子新立，當須改元，宜取日長之意以為年號。」是後百工作役，並加程課，以日長故也。丁匠苦之。景邀羊鴉仁同反，鴉仁執其使以聞。异曰：「景數百叛虜，何能為！」敕以使者付建康獄，俄解遣之。景益無所憚，啟上曰：「若臣事是實，應罹國憲；如蒙照察，請戮鴉仁！」景又言：「高澄狡猾，寧可全信！陛下納其詭語，求與連和，臣亦竊所笑也。臣寧堪粉骨，投命讎門，乞江西一境，受臣控督。如其不許，卽帥甲騎，臨江上，向閩、越。非唯朝廷自恥，亦是三公旰食。」上使朱异宣語答景使曰：「譬如貧家，畜十客、五客，尚能得意；朕唯有一客，致有忿言，亦朕之失也。」益加賞賜錦綵錢布，信使相望。蜀翰林承旨李昊謂王處回曰：「敵復據固鎮，則興州道絕，不復能救秦州矣。請遣山南西道節度使孫漢韶將兵急攻鳳州。」癸巳，蜀主命漢韶詣鳳州行營。蜀宣徽北院使王承休請擇諸軍驍勇者萬二千人，置駕下左、右龍武步騎四十軍，兵械給賜皆優異於他軍，以承休為龍武軍馬步都指揮使，以裨將安重霸副之，舊將無不憤恥。重霸，雲州人，以狡佞賄賂事承休，故承休悅之。春，正月，辛丑，上祀南郊，大赦。魏員外散騎常侍高乾，祐之從子也，與弟敖曹、季式皆喜輕俠，與魏主有舊。爾朱榮之向洛也，逃奔齊州，聞河陰之亂，遂集流民起兵於河、濟之間，受葛榮官爵，頻破州軍。魏主使元欣諭旨，乾等乃降。以乾為給事黃門侍郎兼武衞將軍，敖曹為通直散騎侍郎。榮以乾兄弟前為叛亂，不應復居近要，魏主乃聽解官歸鄉里。敖曹復行抄掠，榮誘執之，與薛脩義同拘於晉陽。敖曹名昂，以字行。魏丞相泰以軍旅未息，吏民勞弊，命所司斟酌古今可以便時適治者，為二十四條新制，奏行之。李茂貞恃功驕橫，上表及遺杜讓能書，辭語不遜。上怒，欲討之，茂貞又上表，略曰：「陛下貴為萬乘，不能庇元舅之一身；尊極九州，不能戮復恭之一豎。」又曰：「今朝廷但觀強弱，不計是非。」又曰：「約衰殘而行法，隨盛壯以加恩；體物錙銖，看人衡纊。」又曰：「軍情易變，戎馬難羈，唯慮甸服生靈，因茲受禍，未審乘輿播越，自此何之！」上益怒，決討茂貞，命杜讓能專掌其事，讓能諫曰：「陛下初臨大寶，國步末夷，茂貞近在國門，臣愚以為未宜與之構怨，萬一不克，悔之無及。」上曰：「王室日卑，號令不出國門，此乃志士憤痛之秋。藥弗瞑眩，厥疾弗瘳。朕不能甘心為孱懦之主，愔愔度日，坐視陵夷。卿但為朕調兵食，朕自委諸王用兵，成敗不以責卿！」讓能曰：「陛下必欲行之，則中外大臣共宜協力以成聖志，不當獨以任臣。」上曰：「卿位居元輔，與朕同休戚，無宜避事！」讓能泣曰：「臣豈敢避事！況陛下所欲行者，憲宗之志也；顧時有所未可，勢有所不能耳。但恐他日臣徒受晁錯之誅，不能弭七國之禍也。敢不奉詔，以死繼之！」上乃命讓能留中書，計畫調度，月餘不歸。崔昭緯陰結邠、岐，為之耳目，讓能朝發一言，二鎮夕必知之。李茂貞使其黨糾合市人數百千人，擁觀軍容使西門君遂馬訴曰：「岐帥無罪，不宜致討，使百姓塗炭。」君遂曰：「此宰相事，非吾所及。」市人又邀崔昭緯、鄭延昌肩輿訴之，二相曰：「茲事主上專委杜太尉，吾曹不預知。」市人因亂投瓦石，二相下輿走匿民家，僅自免，喪堂印及朝服。上命捕其唱帥者誅之，用兵之意益堅。京師民或亡匿山谷，嚴刑所不能禁。八月，以嗣覃王嗣周為京西招討使，神策大將軍李鐬副之。仲堪之走也，文武無送者，惟羅企生從之。路經家門，弟遵生曰：「作如此分離，何可不一執手！」企生旋馬授手，遵生有力，因牽下之，曰：「家有老母，去將何之？」企生揮淚曰：「今日之事，我必死之，汝等奉養，不失子道。一門之中，有忠與孝，亦復何恨！」遵生抱之愈急，仲堪於路待之，見企生無脫理，策馬而去。及玄至，荊州人士無不詣玄者，企生獨不往，而營理仲堪家事。或曰：「如此，禍必至矣！」企生曰：「殷侯遇我以國土，為弟所制，不得隨之共殄醜逆，復何面目就桓求生乎！」玄聞之怒，然待企生素厚，先遣人謂曰：「若謝我，當釋汝。」企生曰：「吾為殷荊州吏，荊州敗，不能救，尚何謝為！」玄乃收之，復遣人問企生欲何言。企生曰；「文帝殺嵇康，嵇紹為晉忠臣。從公乞一弟以養老母！」玄乃殺企生而赦其弟。朝廷遣南陽張津為交州刺史。津好鬼神事，常著絳帕頭，鼓琴、燒香，讀道書，云可以助化，為其將區景所殺，劉表遣零陵賴恭代津為刺史。是時蒼梧太守史璜死，表又遣吳巨代之。朝廷賜燮璽書，以燮為綏南中郎將，董督七郡，領交趾太守如故。巨與恭相失，巨舉兵逐恭，恭走還零陵。濟北王寬坐禽獸行自殺。春，正月，乙巳，詔發河北諸軍百餘萬衆穿永濟渠，引沁水南達于河，北通涿郡。丁男不供，始役婦人。魯山乏糧，軍人於磯頭捕細魚供食，密治輕船，將奔夏口，蕭衍遣偏軍斷其走路。丁巳，孫樂祖窘迫，以城降。或說沛公曰：「秦富十倍天下，地形強。聞項羽號章邯為雍王，王關中，今則來，沛公恐不得有此。可急使兵守函谷關，無內諸侯軍；稍徵關中兵以自益，距之。」沛公然其計，從之。夏，四月，庚子，燕主垂加太子寶大單于；以安定王庫傉官偉為太尉，范陽王德為司徒，太原王楷為司空，陳留王紹為尚書右僕射。五月，立子熙為河間王，朗為渤海王，鑒為博陵王。冬，十月，操至東阿。袁紹使人說操，欲使操遣家居鄴；操新失兗州，軍食盡，將許之。程昱曰：「意者將軍殆臨事而懼，不然，何慮之不深也！夫袁紹有幷天下之心，而智不能濟也；將軍自度能為之下乎？將軍以龍虎之威，可為之韓、彭邪！今兗州雖殘，尚有三城，能戰之士，不下萬人，以將軍之神武，與文若、昱等收而用之，霸王之業可成也，願將軍更慮之！」操乃止。丙戌，頡利可汗寇靈州。丁亥，以右衞大將軍張瑾為行軍總管以禦之，以中書侍郎溫彥博為長史。先是，上與突厥書用敵國禮，秋，七月，甲辰，上謂侍臣曰：「突厥貪婪無厭，朕將征之，自今勿復為書，皆用詔敕。」王郢因溫州刺史魯寔請降，寔屢為之論奏，敕郢詣闕。郢擁兵遷延，半年不至，固求望海鎮使；朝廷不許，以郢為右率府率，仍令左神策軍補以重職，其先所掠之財，並令給與。己亥，尊郭太后為太皇太后。初，張大錫之殺張邕也，劉肅及安定梁景皆有功，二人由是有寵，賜姓張氏，以為己子，使預政事。天錫荒于酒色，不親庶務，黜世子大懷而立嬖妾之子大豫，以焦氏為左夫人，人情憤怨；從弟從事中郎憲輿櫬切諫，不聽。春，正月，癸酉朔，赦天下。帝謂侍中蘇則曰：「前破酒泉、張掖，西域通使敦煌，獻徑寸大珠，可復求市益得不？」則對曰：「若陛下化洽中國，德流沙幕，卽不求自至。求而得之，不足貴也。」帝嘿然。上曰：「朕每臨朝，欲發一言，未嘗不三思，恐為民害，是以不多言。」給事中知起居事杜正倫曰：「臣職在記言，陛下之失，臣必書之，豈徒有害於今，亦恐貽譏於後。」上悅，賜帛二百段。滕撫性方直，不交權勢，為宦官所惡；論討賊功當封，太尉胡廣承旨奏黜之；卒於家。秋，九月，辛未，吐蕃遣其相論尚它硉入見，請於赤嶺為互市；許之。鄭覃累表辭位，丙午，詔：三五日一入中書。公師藩旣死，汲桑逃還苑中，更聚衆劫掠郡縣，自稱大將軍，聲言為成都王報仇；以石勒為前驅，所向輒克，署勒討虜將軍，遂進攻鄴。時鄴中府庫空竭，而新蔡武哀王騰資用甚饒。騰性吝嗇，無所振惠，臨急，乃賜將士米各數升，帛各丈尺，以是人不為用。夏，五月，桑大破魏郡太守馮嵩，長驅入鄴，騰輕騎出奔，為桑將李豐所殺。桑出成都王穎棺，載之車中，每事啟而後行。遂燒鄴宮，火旬日不滅；殺士民萬餘人，大掠而去。濟自延津，南擊兗州。太傅越大懼，使苟晞及將軍王讚等討之。六月，乞伏公府弒河南王乾歸，幷殺其諸子十餘人，走保大夏。平昌公熾磐遣其弟廣武將軍智達、揚武將軍木弈干帥騎三千討之；以其弟曇達為鎮京將軍，鎮譚郊，驍騎將軍婁機鎮苑川。熾磐帥文武及民二萬餘戶遷于枹罕。王延政城建州，周二十里，請於閩王曦，欲以建州為威武軍，自為節度使。曦以威武軍福州也，乃以建州為鎮安軍，以延政為節度使，封富沙王；延政改鎮安曰鎮武而稱之。王舒、虞潭等數與峻兵戰，不利。孔坦曰：「本不須召郗公，遂使東門無限，今宜遣還，雖晚，猶勝不也。」侃乃令鑒與後將軍郭默還據京口，立大業、曲阿、庱亭三壘以分峻之兵勢，使郭默守大業。右拾遺陳子昂為攸宜府參謀，上疏曰：「恩制免天下罪人及募諸色奴充兵討擊契丹，此乃捷急之計，非天子之兵。且比來刑獄久清，罪人全少，奴多怯弱，不慣征行，縱其募集，未足可用。況今天下忠臣義士，萬分未用其一，契丹小孼，假命待誅，何勞免罪贖奴，損國大體！臣恐此策不可威示天下。」春，正月，己亥朔，日有食之。黃巢遣使調發河中，前後數百人，吏民不勝其苦。王重榮謂衆曰：「始吾屈節以紓軍府之患，今調財不已，又將徵兵，吾亡無日矣！不如發兵拒之。」衆皆以為然，乃悉驅巢使者殺之。巢遣其將朱溫自同州，弟黃鄴自華州，合兵擊河中，重榮與戰，大破之，獲糧仗四十餘船，遣使與王處存結盟，引兵營於渭北。興遺傉檀書曰：「今遣齊難討勃勃，恐其西逸，故令弼等於河西邀之。」傉檀以為然，遂不設備。弼濟自金城，姜紀言於弼曰：「今王師聲言討勃勃，傉檀猶豫，守備未嚴，願給輕騎五千，掩其城門，則山澤之民皆為吾有，孤城無援，可坐克也。」弼不從。進至漠口，昌松太守蘇霸閉城拒之，弼遣人諭之使降，霸曰：「汝棄信誓而代與國，吾有死而已，何降之有！」弼進攻，斬之，長驅至姑臧。傉檀嬰城固守，出奇兵擊弼，破之，弼退據西苑。城中人王鍾等謀為內應，事泄，傉檀欲誅首謀者而赦其餘。前軍將軍伊力延侯曰：「今強寇在外，而姦人竊發於內，危孰甚焉！不悉阬之，何以懲後！」傉檀從之，殺五千餘人。命郡縣悉散牛羊於野，斂成縱兵鈔掠；傉檀遣鎮北大將軍俱延、鎮軍將軍敬歸等擊之，秦兵大敗，斬首七千餘級。姚弼固壘不出，傉檀攻之，未克。王逵以周行逢知潭州，自將兵襲朗州，克之，殺指揮使鄭珓，執武安節度使、同平章事劉言，幽于別館。十二月，吳加徐知誥兼中書令，領寧國節度使。知誥召徐知詢飲，以金鍾酌酒賜之，曰：「願弟壽千歲。」知詢疑有毒，引他器均之，跽獻知誥曰：「願與兄各享五百歲。」知誥變色，左右顧，不肯受，知詢捧酒不退。左右莫知所為，伶人申漸高徑前為詼諧語，掠二酒合飲之，懷金鍾趨出，知誥密遣人以良藥解之，已腦潰而卒。王彥超、韓通攻石州，克之，執刺史安彥進。癸亥，沁州刺史李廷誨降。庚午，帝發潞州，趣晉陽。癸酉，北漢忻州監軍李勍殺刺史趙皋及契丹通事楊耨姑，舉城降；以勍為忻州刺史。初，河南太守趙郡李顯甫，喜豪俠，集諸李數千家於殷州西山方五六十里居之。顯甫卒，子元忠繼之。家素富，多出貸求利，元忠悉焚券免責，鄉人甚敬之。時盜賊蠭起，清河有五百人西戍，還，經趙郡，以路梗，共投元忠；元忠遣奴為導，曰：「若逢賊，但道李元忠遣。」如言，賊皆舍避。及葛榮起，元忠帥宗黨作壘以自保，坐大槲樹下，前後斬違命者凡三百人，賊至，元忠輒擊卻之。葛榮曰：「我自中山至此，連為趙李所破，何以能成大事！」乃悉衆攻圍，執元忠以隨軍。賊平，就拜南趙郡太守，好酒，無政績。先是，折衝府皆有木契、銅魚，朝廷徵發，下敕書、契、魚，都督、郡府參驗皆合，然後遣之。自募置彍騎，府兵日益墮壞，死及逃亡者，有司不復點補；其六馱馬牛、器械、糗糧，耗散略盡。府兵入宿衞者，謂之侍官，言其為天子侍衞也。其後本衞多以假人，役使如奴隸，長安人羞之，至以相詬病。其戍邊者，又多為邊將苦使，利其死而沒其財。由是應為府兵者皆逃匿，至是無兵可交。五月，癸酉，李林甫奏停折衝府上下魚書；是後府兵徒有官吏而已。其折衝、果毅，又歷年不遷，士大夫亦恥為之。其彍騎之法，天寶以後，稍亦變廢，應募者皆市井負販、無賴子弟，未嘗習兵。時承平日久，議者多謂中國兵可銷，於是民間挾兵器者有禁；子弟為武官，父兄擯不齒。猛將精兵，皆聚於西北，中國無武備矣。罷山陽國督軍，除其禁制。西秦王乾歸攻秦略陽、南安、隴西諸郡，皆克之，徙民二萬五千戶於苑川及枹罕。時杜伏威據歷陽，陳稜據江都，李子通據海陵，俱有窺江表之心。法興軍數敗；會子通圍稜於江都，稜送質求救於法興及伏威，法興使其子綸將兵數萬與伏威共救之。伏威軍清流，綸軍揚子，相去數十里。子通納言毛文深獻策，募江南人詐為綸兵，夜襲伏威營，伏威怒，復遣兵襲綸。由是二人相疑，莫敢先進。子通得盡銳攻江都，克之，稜奔伏威。子通入江都，因縱擊綸，大破之，伏威亦引去。子通卽皇帝位，國號吳，改元明政。丹陽賊帥樂伯通帥衆萬餘降之，子通以為左僕射。上在藩邸，素疾宦官，及卽位，楊復恭恃援立功，所為多不法，上意不平；政事多謀於宰相，孔緯、張濬勸上舉大中故事抑宦者權。復恭常乘肩輿至太極殿。他日，上與宰相言及四方反者，孔緯曰：「陛下左右有將反者，況四方乎！」上矍然問之，緯指復恭曰：「復恭陛下家奴，乃肩輿造前殿，多養壯士為假子，使典禁兵，或為方鎮，非反而何！」復恭曰：「子壯士，欲以收士心，衞國家，豈反邪！」上曰：「卿欲衞國家，何不使姓李而姓楊乎？」復恭無以對。魏太子恂旣廢，頗自悔過。御史中尉李彪密表恂復與左右謀逆，魏主使中書侍郎邢蠻與咸陽王禧，奉詔齎椒酒詣河陽，賜恂死，斂以粗棺、常服，瘞於河陽。時流人皆放還，均州刺史譙王重福獨不得歸，乃上表自陳曰：「陛下焚柴展禮，郊祀上玄，蒼生並得赦除，赤子偏加擯棄，皇天平分之道，固若此乎！天下之人聞者為臣流涕。況陛下慈念，豈不愍臣栖遑！」表奏，不報。丁亥，以高行周知襄州行府事。詔荊南、湖南共討襄州。高從誨遣都指揮使李端將水軍數千至南津，楚王希範遣天策都軍使張少敵將戰艦百五十艘入漢江助行周，仍各運糧以饋之。少敵，佶之子也。春，以歲不登，禁內郡食馬粟；沒入之。時愬欲襲蔡，而更密其謀，獨召祐及李忠義屏人語，或至夜分，他人莫得預聞。諸將恐祐為變，多諫愬；愬待祐益厚。士卒亦不悅，諸軍日有牒稱祐為賊內應，且言得賊謀者具言其事。愬恐謗先達於上，己不及救，乃持祐泣曰：「豈天不欲平此賊邪！何吾二人相知之深而不能勝衆口也。」因謂衆曰：「諸君旣以祐為疑，請令歸死於天子。」乃械祐送京師，先密表其狀，且曰：「若殺祐，則無以成功。」詔釋之，以還愬。愬見之喜，執其手曰：「爾之得全，社稷之靈也！」乃署散兵馬使，令佩刀巡警，出入帳中；或與之同宿，密語不寐達曙，有竊聽於帳外者，但聞祐感泣聲。時唐、隨牙隊三千人，號六院兵馬，皆山南東道之精銳也。愬又以祐為六院兵馬使。魏主又遣幷州刺史伊樓拔助奚斤攻虎牢；毛德祖隨方抗拒，頗殺魏兵，而將士稍零落。升鳳州為節度府，割興、利州隸之，以鳳州防禦使滿存為節度使、同平章事。癸巳，詔諸禮官學士議明堂制度，以高祖配五天帝，太宗配五人帝。秦伐趙，取三城。趙王新立，太后用事，求救於齊。齊人曰：「必以長安君為質。」太后不可。齊師不出，大臣強諫。太后明謂左右曰：「復言長安君為質者，老婦必唾其面！」左師觸龍願見太后，太后盛氣而胥之入。左師公徐趨而坐，自謝曰：「老臣病足，不得見久矣，竊自恕；而恐太后體之有所苦也，故願望見太后。」太后曰：「老婦恃輦而行。」曰：「食得毋衰乎？」曰：「恃粥耳。」太后不和之色稍解。左師公曰：「老臣賤息舒祺，最少，不肖，而臣衰，竊憐愛之，願得補黑衣之缺以衞王宮，昧死以聞！」太后曰：「諾。年幾何矣？」對曰：「十五歲矣。雖少，願及未填溝壑而託之。」太后曰：「丈夫亦愛少子乎？」對曰：「甚於婦人。」太后笑曰：「婦人異甚。」對曰：「老臣竊以為媼之愛燕后賢於長安君。」太后曰：「君過矣！不若長安君之甚。」左師公曰：「父母愛其子則為之計深遠。媼之送燕后也，持其踵而泣，念其遠也，亦哀之矣。已行，非不思也，祭祀則祝之曰：『必勿使反！』豈非為之計長久，為子孫相繼為王也哉？」太后曰：「然。」左師公曰：「今三世以前，至於趙王之子孫為侯者，其繼有在者乎？」曰：「無有。」曰：「此其近者禍及身，遠者及其子孫。豈人主之子侯則不善哉？位尊而無功，奉厚而無勞，而挾重器多也。今媼尊長安君之位，而封之以膏腴之地，多與之重器，而不及今令有功於國。一旦山陵崩，長安君何以自託於趙哉？」太后曰：「諾，恣君之所使之！」於是為長安君約車百乘質於齊。齊師乃出，秦師退。夏，四月，庚午，車駕渡遼。壬申，遣宇文述與上大將軍楊義臣趣平壤。福州使者至錢塘，吳越王弘佐召諸將謀之，皆曰：「道險遠，難救。」惟內都監使臨安水丘昭券以為當救。弘佐曰：「脣亡齒寒，吾為天下元帥，曾不能救鄰道，將安用之！諸君但樂飽身安坐邪！」壬午，遣統軍張筠、趙承泰將兵三萬，水陸救福州。蜀李廷珪遣先鋒都指揮使李進據馬嶺寨，又遣奇兵出斜谷，屯白澗，又分兵出鳳州之北唐倉鎮及黃花谷，絕周糧道。閏月，王景遣裨將張建雄將兵二千抵黃花，又遣千人趣唐倉，扼蜀歸路。蜀染院使王巒將兵出唐倉，與建雄戰於黃花，蜀兵敗，奔唐倉，遇周兵，又敗，虜巒及其將士三千人。馬嶺、白澗兵皆潰，李廷珪、高彥儔等退保青泥嶺。蜀雄武節度使兼侍中韓繼勳棄秦州，奔還成都，觀察判宮趙玭舉城降，斜谷援兵亦潰。成、階二州皆降，蜀人震恐。玭，澶州人也。帝欲以玭為節度使，范質固爭以為不可，乃以為郢州刺史。春，二月，戊申，京師地震。權以魯肅為奮武校尉，代瑜領兵，令程普領南郡太守。魯肅勸權以荊州借劉備，與共拒曹操，權從之。乃分豫章為番陽郡，分長沙為漢昌郡；復以程普領江夏太守，魯肅為漢昌太守，屯陸口。九月，己亥，魏以司空高陽王雍為太尉，尚書令廣陽王嘉為司空。帝居禁中，召周亞夫賜食，獨置大胾，無切肉，又不置箸。亞夫心不平，顧謂尚席取箸。上視而笑曰：「此非不足君所乎？」亞夫免冠謝上，上曰：「起！」亞夫因趨出。上目送之曰：「此鞅鞅，非少主臣也。」朱全忠擊秦宗權，敗宗權於溵水。龍驤將軍劉道符攻山陽，程天祚請降。十二月，己丑，周主還長安。桓玄之亂，河間王曇之子國璠、叔璠奔南燕。二月，甲戌，國璠等攻陷弋陽。丙戌，追廢晉平王休祐為庶人。詔：「自今子有匿父母、妻匿夫、孫匿大父母，皆勿治。」壬午，周冀公通卒。趙之攻棘城也，燕右司李洪之弟普以為棘城必敗，勸洪出避禍。洪曰：「天道幽遠，人事難知。且當委任，勿輕動取悔！」普固請不已，洪曰：「卿意見明審者，當自行之。吾受慕容氏大恩，義無去就，當效死於此耳。」與普流涕而訣。普遂降趙，從趙軍南歸，死於喪亂。洪由是以忠篤著名。九月，丁酉，安定民舉城降魏。會稽太守孔靈符，所至有政績；以忤犯近臣，近臣譖之，帝遣使鞭殺靈符，幷誅其二子。秋，七月，西川奏兩林鬼主邀南詔蠻，敗之，殺獲甚衆。保塞城使杜守連不從南詔，帥衆詣黎州降。回鶻烏介可汗之衆稍稍降散及凍餒死，所餘不及三千人；國相逸隱啜殺烏介於金山，立其弟特勒遏捻為可汗。夏，四月，有彗星見于三台，東行入太微，長十丈餘。甲申，赦天下。上官巳在洛陽，殘暴縱橫。守河南尹周馥，浚之從父弟也，與司隸滿奮等謀誅之，事泄，奮等死，馥走，得免。司空越之討太弟穎也，太宰顒遣右將軍、馮翊太守張方將兵二萬救之，聞帝已入鄴，因命方鎮洛陽。巳與別將苗願拒之，大敗而還。太子覃夜襲巳、願，巳、願出走；方入洛陽。覃於廣陽門迎方而拜，方下車扶止之，復廢覃及羊后。魏尉元以彭城兵荒之後，公私困竭，請發冀、相、濟、兗四州粟，取張永所棄船九百艘，沿清運載，以賑新民；魏朝從之。初，晉主與河東節度使、中書令、北平王劉知遠相猜忌，雖以為北面行營都統，徒尊以虛名，而諸軍進止，實不得預聞。知遠因之廣募士卒；陽城之戰，諸軍散卒歸之者數千人，又得吐谷渾財畜，由是河東富強冠諸鎮，步騎至五萬人。徐敬業聞李孝逸將至，自潤州回軍拒之，屯高郵之下阿溪；使徐敬猷逼淮陰，別將韋超、尉遲昭屯都梁山。夏，四月，辛酉朔，日有食之。居數日，有司承素意，奏元旻常曲事於勇，情存附託，在仁壽宮，勇使所親裴弘以書與旻，題云「勿令人見」。上曰：「朕在仁壽宮，有纖介事，東宮必知，疾於驛馬，怪之甚久，豈非此徒邪！」遣武士執旻於仗。右衞大將軍元胄時當下直，不去，因奏曰：「臣向不下直者，為防元旻耳。」上以旻及裴弘付獄。幽州大饑，高開道許以粟賑之。李藝遣老弱詣開道就食，開道皆厚遇之。藝喜，於是發民三千人，車數百乘，驢馬千餘匹往受粟，開道悉留之，告絕於藝，復稱燕王，北連突厥，南與劉黑闥相結，引兵攻易州不克，大掠而去。又遣其將謝稜詐降於藝，請兵援接，藝出兵應之。將至懷戎，稜襲擊破之。開道與突厥連兵數入為寇，恆、定、幽、易咸被其患。烏介可汗走保黑車子族，其潰兵多詣幽州降。昭武節度使、同平章事王延翰，驕淫殘暴，己丑，自稱大閩國王。立宮殿，置百官，威儀文物皆倣天子之制，羣下稱之曰殿下。赦境內，追尊其父審知曰昭武王。琛從兄奕為秦尚書郎，堅使典客，館琛於奕舍。琛曰：「昔諸葛瑾為吳聘蜀，與諸葛亮惟公朝相見，退無私面，余竊慕之。今使之卽安私室，所不敢也。」乃不果館。奕數來就邸舍，與琛臥起，間問琛東國事。琛曰：「今二方分據，兄弟並蒙榮龐，論其本心，各有所在。琛欲言東國之美，恐非西國之所欲聞；欲言其惡，又非使臣之所得論也。兄何用問為！」秦魯公紹遣長史姚洽、寧朔將軍安鸞、護軍姚墨蠡、河東太守唐小方帥衆二千屯河北之九原，阻河為固，欲以絕檀道濟糧援。沈林子邀擊，破之，斬洽、黑蠡、小方，殺獲殆盡。林子因啟太尉裕曰：「紹氣蓋關中，今兵屈於外，國危於內。恐其凶命先盡，不得以膏齊斧耳。」紹聞洽等敗死，憤恚，發病嘔血，以兵屬東平公讚而卒。讚旣代紹，衆力猶盛，引兵襲林子，林子復擊破之。臣聞月者，衆陰之長，妃后、大臣、諸侯之象也。間者月數為變，此為母后與政亂朝，陰陽俱傷，兩不相便；外臣不知朝事，竊信天文，卽如此，近臣已不足杖矣。唯陛下親求賢士，無強所惡，以崇社稷，尊強本朝！吳越內都監程昭悅，多聚賓客，畜兵器，與術士遊。吳越王弘佐欲誅之，謂水丘昭券曰：「汝今夕帥甲士千人圍昭悅第。」昭券曰：「昭悅，家臣也，有罪當顯戮，不宜夜興兵。」弘佐曰：「善！」命內牙指揮使諸溫伺昭悅歸第，執送東府，己卯，斬之。釋錢仁俊之囚。己巳，蜀王宗翰引兵出青泥嶺，克固鎮，與秦州將郭守謙戰於泥陽川；蜀兵敗，退保鹿臺山。辛未，王宗綰等敗秦州兵於金沙谷，擒其將李彥巢等，乘勝趣秦州。興州刺史王宗鐸克階州，降其刺史李彥安。甲戌，王宗綰克成州，擒其刺史李彥德。蜀軍至上染坊，秦州節度使李繼崇遣其子彥秀奉牌印迎降。宗絳入秦州，表排陳使王宗儔為留後。劉知俊攻霍彥威於邠州，半歲不克，聞秦州降蜀，知俊妻子皆遷成都；知俊解圍還鳳翔，終懼及禍，夜帥親兵七十人，斬關而出，庚辰，奔于蜀軍。王宗綰自河池、兩當進兵，會王宗瑤攻鳳州，癸未，克之。二月，歸義節度使張義潮入朝，以為右神武統軍，命其族子惟深守歸義。己巳，景遣石城公大款以詔命解外援軍。柳仲禮召諸將議之，邵陵王綸曰：「今日之命，委之將軍。」仲禮熟視不對。裴之高、王僧辯曰：「將軍擁衆百萬，致宮闕淪沒，正當悉力決戰，何所多言！」仲禮竟無一言，諸軍乃隨方各散。南兗州刺史臨成公大連、湘東世子方等、鄱陽世子嗣、北兗州刺史湘潭侯退、吳郡太守袁君正、晉陵太守陸經等各還本鎮。君正，昂之子也。邵陵王綸奔會稽。仲禮及弟敬禮、羊鴉仁、王僧辯、趙伯超並開營降，軍士莫不歎憤。仲禮等入城，先拜景而後見上；上不與言。仲禮見父津，津慟哭曰：「汝非我子，何勞相見！」東魏高岳旣失慕容紹宗等，志氣沮喪，不敢復逼長社城。陳元康言於大將軍澄曰：「王自輔政以來，未有殊功，雖破侯景，本非外賊。今潁川垂陷，願王自以為功。」澄從之。戊寅，自將步騎十萬攻長社，親臨作堰，堰三決，澄怒，推負土者及囊幷塞之。穎胄遣使送劉山陽首於蕭衍，且言年月未利，當須明年二月進兵。衍曰：「舉事之初，所藉者一時驍銳之心。事事相接，猶恐疑怠；若頓兵十旬，必生悔吝。且坐甲十萬，糧用自竭；若童子立異，則大事不成。況處分已定，安可中息哉！昔武王伐紂，行逆太歲，豈復待年月乎！」丙辰，河決澶州臨黃。冬，十月，甲子，易定節度使張茂昭入朝。任圜請致仕居磁州，許之。司馬昭曰：「異不得至壽春，而吳人殺之，非其罪也，欲以謝壽春而堅誕意，使其猶望救耳。今當堅圍，備其越逸，而多方以誤之。」乃縱反間，揚言「吳救方至，大軍乏食，分遣羸疾就穀淮北，勢不能久。」誕等益寬恣食，俄而城中乏糧，外救不至。將軍蔣班、焦彝，皆誕腹心謀主也，言於誕曰：「朱異等以大衆來而不能進，孫綝殺異而歸江東，外以發兵為名，內實坐須成敗。今宜及衆心尚固，士卒思用，幷力決死，攻其一面，雖不能盡克，猶有可全者，空坐守死，無為也。」文欽曰：「公今舉十餘萬之衆歸命於吳，而欽與全端等皆同居死地，父兄子弟盡在江表，就孫綝不欲來，主上及其親戚豈肯聽乎！且中國無歲無事，軍民並疲，今守我一年，內變將起，柰何舍此，欲乘危徼倖乎！」班、彝固勸之，欽怒。誕欲殺班、彝，二人懼，十一月，棄誕踰城來降。全懌兄子輝、儀在建業，與其家內爭訟，攜其母將部曲數十家來奔。於是懌與兄子靖及全端弟翩、緝皆將兵在壽春城中，司馬昭用黃門侍郎鍾會策，密為輝、儀作書，使輝、儀所親信齎入城告懌等，說「吳中怒懌等不能拔壽春，欲盡誅諸將家，故逃來歸命。」十二月，懌等帥其衆數千人開門出降，城中震懼，不知所為。詔拜懌平東將軍，封臨湘侯；端等封拜各有差。夏，四月，辛卯，以校書郎于琮為左拾遺內供奉。初，上欲以琮尚永福公主，旣而中寢。宰相請其故，上曰：「朕近與此女子會食，對朕輒折匕筯。性情如是，豈可為士大夫妻！」乃更命琮尚廣德公主。二公主皆上女。琮，敖之子也。己巳，封河間孝王子德為安平王，嗣樂成靖王後。初，匈奴單于輿弟右谷蠡王知牙師以次當為左賢王，左賢王次卽當為單于。單于欲傳其子，遂殺知牙師。烏珠留單于有子曰比，為右薁鞬日逐王，領南邊八部。比見知牙師死，出怨言曰：「以兄弟言之，右谷蠡王次當立；以子言之，我前單于長子，我當立！」遂內懷猜懼，庭會稀闊。單于疑之，乃遣兩骨都侯監領比所部兵。及單于蒲奴立，比益恨望，密遣漢人郭衡奉匈奴地圖詣西河太守求內附。兩骨都侯頗覺其意，會五月龍祠，勸單于誅比。比弟漸將王在單于帳下，聞之，馳以報比。比遂聚八部兵四五萬人，待兩骨都侯還，欲殺之。骨都侯且到，知其謀，亡去。單于遣萬騎擊之，見比衆盛，不敢進而還。秋，七月，庚午，以衞尉來歷為車騎將軍。是歲，明州刺史鍾文季卒，其將黃晟自稱刺史。是歲，郡國二十三地震。蜀將軍孟達屯上庸，與副軍中郎將劉封不協；封侵陵之，達率部曲四千餘家來降。達有容止才觀，王甚器愛之，引與同輦，以達為散騎常侍、建武將軍，封平陽亭侯。合房陵、上庸、西城三郡為新城，以達領新城太守，委以西南之任。行軍長史劉曄曰：「達有苟得之心，而恃才好術，必不能感恩懷義。新城與孫、劉接連，若有變態，為國生患。」王不聽。遣征南將軍夏侯尚、右將軍徐晃與達共襲劉封。上庸太守申耽叛封來降，封破，走還成都。上校獵城南，太子、秦、齊王皆從，上命三子馳射角勝。建成有胡馬，肥壯而喜蹶，以授世民曰：「此馬甚駿，能超數丈澗。弟善騎，試乘之。」世民乘以逐鹿，馬蹶，世民躍立於數步之外，馬起，復乘之，如是者三，顧謂宇文士及曰：「彼欲以此見殺，死生有命，庸何傷乎！」建成聞之，因令妃嬪譖之於上曰：「秦王自言，我有天命，方為天下主，豈有浪死！」上大怒，先召建成、元吉，然後召世民入，責之曰：「天子自有天命，非智力可求；汝求之一何急邪！」世民免冠頓首，請下法司案驗。上怒不解，會有司奏突厥入寇，上乃改容勞勉世民，命之冠帶，與謀突厥。閏月，己未，詔世民、元吉將兵出豳州以禦突厥，上餞之於蘭池。上每有寇盜，輒命世民討之，事平之後，猜嫌益甚。丙戌，立皇子嶧為德王，嵯為昌王。初，胡柳之役，伶人周匝為梁所得，帝每思之；入汴之日，匝謁見於馬前，帝甚喜。匝涕泣言曰：「臣所以得生全者，皆梁敎坊使陳俊、內園栽接使儲德源之力也，願就陛下乞二州以報之。」帝許之。郭崇韜諫曰：「陛下所與共取天下者，皆英豪忠勇之士。今大功始就，封賞未及一人，而先以伶人為刺史，恐失天下心。」以是不行。踰年，伶人屢以為言，帝謂崇韜曰：「吾已許周匝矣，使吾慚見此三人。公言雖正，當為我屈意行之。」五月，壬寅，以俊為景州刺史，德源為憲州刺史。時親軍有從帝百戰未得刺史者，莫不憤歎。趙王以李牧為將，伐燕，取武遂、方城。李牧者，趙之北邊良將也，嘗居代、鴈門備匈奴，以便宜置吏，市租皆輸入莫府，為士卒費，日擊數牛饗士；習騎射，謹烽火，多間諜，為約曰：「匈奴卽入盜，急入收保。有敢捕虜者斬！」匈奴每入，烽火謹，輒入收保不戰。如是數歲，亦不亡失。匈奴皆以為怯，雖趙邊兵亦以為吾將怯。趙王讓之，李牧如故。王怒，使他人代之。歲餘，屢出戰，不利，多失亡，邊不得田畜。王復請李牧，李牧杜門稱病不出。王強起之，李牧曰：「必欲用臣，如前，乃敢奉令。」王許之。李牧至邊，如約。匈奴數歲無所得，終以為怯。邊士日得賞賜而不用，皆願一戰。於是乃具選車得千三百乘，選騎得萬三千匹，百金之士五萬人，彀者十萬人，悉勒習戰；大縱畜牧、人民滿野。匈奴小入，佯北不勝，以數十人委之。單于聞之，大率衆來入。李牧多為奇陳，張左、右翼擊之，大破之，殺匈奴十餘萬騎。滅襜襤，破東胡，降林胡。單于奔走，十餘歲不敢近趙邊。秋，七月，庚申，制百官不得計考增級，必有德行、功能灼然顯著者進擢之。帝頗惜名位，羣臣當進職者，多令兼假而已；雖有闕員，留而不補。時牛弘為吏部尚書，不得專行其職，別敕納言蘇威、左翊衞大將軍宇文述、左驍衞大將軍張瑾、內史侍郎虞世基、御史大夫裴蘊、黃門侍郎裴矩參掌選事，時人謂之「選曹七貴」。雖七人同在坐，然與奪之筆，虞世基獨專之，受納賄賂，多者超越等倫，無者注色而已。蘊，邃之從曾孫也。幷州之胡，本實匈奴桀惡之寇也，建安中，使右賢王去卑誘質呼廚泉，聽其部落散居六郡。咸熙之際，以一部太強，分為三率，泰始之初，又增為四；於是劉猛內叛，連結外虜，近者郝散之變，發於穀遠。今五部之衆，戶至數萬，人口之盛，過於西戎；其天性驍勇，弓馬便利，倍於氐、羌。若有不虞風塵之慮，則幷州之域可為寒心。秦淮南王先幼無一目，性麤暴。其祖父洪嘗戲之曰：「吾聞瞎兒一淚，信乎？」生怒，引佩刀自刺出血，曰：「此亦一淚也。」洪大驚，鞭之。生曰：「性耐刀槊，不堪鞭棰！」洪謂其父健曰：「此兒狂悖，宜早除之；不然，必破人家。」健將殺之，健弟雄止之曰：「兒長自應改，何可遽爾！」及長，力舉千鈞，手格猛獸，走及奔馬，擊刺騎射，冠絕一時。獻哀太子卒，強后欲立少子晉王柳；秦主健以讖文有「三羊五眼」，乃立生為太子。以司空、平昌王菁為太尉，尚書令王墮為司空，司隸校尉梁楞為尚書令。丁卯，嶺南奏黃洞蠻寇欽州，殺將吏。豫章王嶷自以地位隆重，深懷退素，是歲，啟求還第；上令其世子子廉代鎮東府。戊午，右將軍王崇為大司空，光祿勳東海馬宮為右將軍，左曹、中郎將甄豐為光祿勳。祖逖攻陳川于蓬關，石勒遣石虎將兵五萬救之，戰于浚儀，逖兵敗，退屯梁國。勒又遣桃豹將兵至蓬關，逖退屯淮南。虎徙川部衆五千戶于襄國，留豹守川故城。魏揚州刺史任城王澄表稱：「蕭衍頻斷東關，欲令漅湖汎溢以灌淮南諸戍。吳、楚便水，且灌且掠，淮南之地將非國有。壽陽去江五百餘里，衆庶惶惶，並懼水害，脫乘民之願，攻敵之虛，豫勒諸州，纂集士馬，有秋大集，應機經略，雖混壹不能必果，江西自是無虞矣。」丙戌，魏發冀、定、瀛、相、幷、濟六州二萬人，馬一千五百匹，令仲秋之中畢會淮南，幷壽陽先兵三萬，委澄經略；蕭寶寅、陳伯之皆受澄節度。始，郅支單于自以大國，威名尊重，又乘勝驕，不為康居王禮，怒殺康居王女及貴人、人民數百，或支解投都賴水中；發民作城，日作五百人，二歲乃已。又遣使責闔蘇、大宛諸國歲遺，不敢不予。漢遣使三輩至康居，求谷吉等死，郅支困辱使者，不肯奉詔；而因都護上書，言「居困戹，願歸計強漢，遣子入侍。」其驕嫚如此。全忠聞友寧死，自將兵二十萬晝夜兼行赴之，秋，七月，壬子，至臨朐，命諸將攻青州。王師範出戰，汴兵大破之。王茂章閉壘示怯，伺汴兵稍懈，毀柵而出，驅馳疾戰，戰酣退坐，召諸將飲酒，已而復戰。全忠登高望見之，問降者，知為茂章，歎曰：「使吾得此人為將，天下不足平也！」至晡，汴兵乃退。茂章度衆寡不敵，是夕，引軍還。全忠遣曹州刺史楊師厚追之，及於輔唐。茂章命先鋒指揮使李虔裕將五百騎為殿，虔裕殊死戰，師厚擒而殺之。師厚，潁州人也。甲子，王琳以舟師襲江夏；冬，十月，壬申，豐城侯泰以州降之。是歲作罼圭、靈昆苑。司徒楊賜諫曰：「先帝之制，左開鴻池，右作上林，不奢不約，以合禮中。今猥規郊城之地以為苑囿，壞沃衍，廢田園，驅居民，畜禽獸，殆非所謂若保赤子之義。今城外之苑已有五六，可以逞情意，順四節也。宜惟夏禹卑宮、太宗露臺之意，以尉下民之勞。」書奏，帝欲止，以問侍中任芝、樂松；對曰：「昔文王之囿百里，人以為小；齊宣五里，人以為大。今與百姓共之，無害於政也。」帝悅，遂為之。朱玫、李昌符使山南西道節度使石君涉柵絕險要，燒郵驛，上由他道以進；山谷崎嶇，邠軍迫其後，危殆者數四，僅得達山南。三月，壬午，石君涉棄鎮逃歸朱玫。乙巳，以閑廐、宮苑使李齊運為禮部尚書，戶部侍郎裴延齡為戶部尚書，使職如故。齊運無才能學術，專以柔佞得幸於上，每宰相對罷，則齊運次進決其議；或病臥家，上欲有所除授，往往遣中使就問之。刁協、劉隗旣敗，俱入宮，見帝於太極東除。帝執協、隗手，流涕嗚咽，勸令避禍。協曰：「臣當守死，不敢有貳。」帝曰：「今事逼矣，安可不行！」乃令給協、隗人馬，使自為計。協老，不堪騎乘，素無恩紀，募從者，皆委之，行至江乘，為人所殺，送首於敦。隗奔後趙，官至太子太傅而卒。姚、宋相繼為相，崇善應變成務，璟善守法持正；二人志操不同，然協心輔佐，使賦役寬平，刑罰清省，百姓富庶。唐世賢相，前稱房、杜，後稱姚、宋，他人莫得比焉。二人每進見，上輒為之起，去則臨軒送之。及李林甫為相，雖寵任過於姚、宋，然禮遇殊卑薄矣。紫微舍人高仲舒博通典籍，齊澣練習時務，姚、宋每坐二人以質所疑，旣而歎曰：「欲知古，問高君，欲知今，問齊君，可以無闕政矣。」詔鄂岳觀察使柳公綽以兵五千授安州刺史李聽，使討吳元濟，公綽曰：「朝廷以吾書生不知兵邪！」卽奏請自行，許之。公綽至安州，李聽屬櫜鞬迎之。公綽以鄂岳都知兵馬使、先鋒行營兵馬都虞候二牒授之，選卒六千以屬聽，戒其部校曰：「行營之事，一決都將。」聽感恩畏威，如出麾下。公綽號令整肅，區處軍事，諸將無不服。士卒在行營者，其家疾病死喪，厚給之，妻淫泆者，沈之於江，士卒皆喜曰：「中丞為我治家，我何得不前死！」故每戰皆捷。公綽所乘馬，踶殺圉人，公綽命殺馬以祭之，或曰：「圉人自不備耳，此良馬，可惜！」公綽曰：「材良性駑，何足惜也！」竟殺之。劉弘遣陶侃等攻昌於竟陵，劉喬遣其將李楊等向江夏。侃等屢與昌戰，大破之，前後斬首數萬級，昌逃于下儁山，其衆悉降。戊申，李守貞等至馬家口。契丹遣步卒萬人築壘，散騎兵於其外，餘兵數萬屯河西，船數千艘渡兵，未已，晉兵薄之，契丹騎兵退走，晉兵進攻其壘，拔之。契丹大敗，乘馬赴河溺死者數千人，俘斬亦數千人。河西之兵慟哭而去，由是不敢復東。丁丑，加吳越王錢弘俶天下兵馬都元帥。漢中山王曜圍河南尹魏浚於石梁，兗州刺史劉演、河內太守郭默遣兵救之，曜分兵逆戰於河北，敗之；浚夜走，獲而殺之。蘇峻南屯于湖。濤薦嵇紹於帝，請以為祕書郎；帝發詔徵之。紹以父康得罪，屏居私門，欲辭不就。濤謂之曰：「為君思之久矣，天地四時，猶有消息，況於人乎！」紹乃應命，帝以為祕書丞。夏，四月，上郊祀五帝于渭陽五帝廟。於是貴新垣平至上大夫，賜累千金；而使博士、諸生刺六經中作王制，謀議巡狩、封禪事。又於長門道北立五帝壇。秋，七月，辛未，帝使使持節拜鄧禹為大司徒，封酇侯，食邑萬戶；禹時年二十四。又議選大司空，帝以赤伏符曰「王梁主衞作玄武」，丁丑，以野王令王梁為大司空。又欲以讖文用平狄將軍孫咸行大司馬，衆咸不悅。壬午，以吳漢為大司馬。初，魏南部尚書李敷，儀曹尚書李訢，少相親善，與中書侍郎盧度世皆以才能為世祖、顯祖所寵任，參豫機密，出納詔命。其後訢出為相州刺史，受納貨賂，為人所告，敷掩蔽之。顯祖聞之，檻車徵訢，案驗服罪，當死。是時敷弟奕得幸於馮太后，帝意已疏之。有司以中旨諷訢告敷兄弟陰事，可以得免。訢謂其壻裴攸曰：「吾與敷族世雖遠，恩踰同生，今在事勸吾為此，吾情所不忍。每引簪自刺，解帶自絞，終不得死。且吾安能知其陰事！將若之何？」攸曰：「何為為人死也！有馮闡者，先為敷所敗，其家深怨之。今詢其弟，敷之陰事可得也。」訢從之。又趙郡范檦條列敷兄弟事狀凡三十餘條。有司以聞。帝大怒，誅敷兄弟。訢得減死，鞭髡配役。未幾，復為太倉尚書，攝南部事。敷，順之子也。二月，丁卯，詔遣耿訪、王豐齎印綬授張駿大將軍、都督陝西‧雍‧秦‧涼州諸軍事。自是每歲使者不絕。冬，十月，易定監軍奏軍中不納李仲遷，請以張元益為留後。思明乘勝西攻鄭州，光弼整衆徐行，至洛陽，謂留守韋陟曰：「賊乘勝而來，利在按兵，不利速戰。洛城不可守，於公計何如？」陟請留兵於陝，退守潼關，據險以挫其銳。光弼曰：「兩敵相當，貴進忌退，今無故棄五百里地，則賊勢益張矣。不若移軍河陽，北連澤潞，利則進取，不利則退守，表裏相應，使賊不敢西侵，此猿臂之勢也。夫辨朝廷之禮，光弼不如公；論軍旅之事，公不如光弼。」陟無以應。判官韋損曰：「東京帝宅，侍中柰何不守？」光弼曰：「守之，則汜水、崿嶺、龍門皆應置兵，子為兵馬判官，能守之乎？」遂移牒留守韋陟使帥東京官屬西入關，牒河南尹李若幽使帥吏民出城避賊，空其城。光弼帥軍士運油、鐵諸物詣河陽為守備，光弼以五百騎殿。時思明遊兵已至石橋，諸將請曰：「今自洛城而北乎，當石橋而進乎？」光弼曰：「當石橋而進。」及日暮，光弼秉炬徐行，部曲堅重，賊引兵躡之，不敢逼。光弼夜至河陽，有兵二萬，糧纔支十日。光弼按閱守備，部分士卒，無不嚴辦。庚寅，思明入洛陽，城空，無所得，畏光弼掎其後，不敢入宮，退屯白馬寺南，築月城於河陽南以拒光弼。於是鄭、滑等州相繼陷沒，韋陟、李若幽皆寓治於陝。癸亥，命有司收公廨錢，以稅錢充百官俸。太傅義恭以南兗州刺史西陽王子尚有寵，將避之，乃辭揚州。秋，七月，解義恭揚州；丙子，以子尚為揚州刺史。時熒惑守南斗，上廢西州舊館，使子尚移治東城以厭之。揚州別駕從事沈懷文曰：「天道示變，宜應之以德。今雖空西州，恐無益也。」不從。懷文，懷遠之兄也。漢王元昌所為多不法，上數譴責之，由是怨望。太子與之親善，朝夕同遊戲，分左右為二隊，太子與元昌各統其一，被氊甲，操竹矟，布陳大呼交戰，擊刺流血，以為娛樂。有不用命者，披樹檛之，至有死者。且曰：「使我今日作天子，明日於苑中置萬人營，與漢王分將，觀其戰鬬，豈不樂哉！」又曰：「我為天子，極情縱欲，有諫者輒殺之，不過殺數百人，衆自定矣。」八月，李守貞言：「與契丹千餘騎遇於長城北，轉鬬四十里，斬其酋帥解里，擁餘衆入水溺死者甚衆。」丁卯，詔李守貞還屯澶州。丙午，立妃王氏為皇后，以后父仁皎為太僕卿。仁皎，下邽人也。戊申，立皇子許昌王嗣直為郯王，真定王嗣謙為郢王。八月，趙主弘以中山王虎為丞相、魏王、大單于，加九錫，以魏郡等十三郡為國，總攝百揆。虎赦其境內，立妻鄭氏為魏王后；子邃為魏太子，加使持節、侍中、都督中外諸軍事、大將軍、錄尚書事；次子宣為使持節、車騎大將軍、冀州刺史，封河間王；韜為前鋒將軍、司隸校尉，封樂安王；遵封齊王，鑒封代王，苞封樂平王；徙平原王斌為章武王。勒文武舊臣，皆補散任；虎之府寮親黨，悉署臺省要職。以鎮軍將軍夔安領左僕射，尚書郭殷為右僕射。更命太子宮曰崇訓宮，太后劉氏以下皆徙居之。選勒宮人及車馬、服玩之美者，皆入丞相府。十一月，乙酉，奚、契丹二萬騎寇漁陽，幽州都督宋璟閉城不出，虜大掠而去。閏月，丙子，以處月部置金滿州。桂陽王休範，素凡訥，少知解，不為諸兄所齒遇，物情亦不向之，故太宗之末得免於禍。及帝卽位，年在沖幼，素族秉政，近習用權。休範自謂尊親莫二，應入為宰輔；旣不如志，怨憤頗甚。典籤新蔡許公輿為之謀主，令休範折節下士，厚相資給。於是遠近赴之，歲中萬計；收養勇士，繕治器械。朝廷知其有異志，亦陰為之備。會夏口闕鎮，朝廷以其地居尋陽上流，欲使腹心居之。二月，乙亥，以晉熙王燮為郢州刺史。燮始四歲，以黃門郎王奐為長史，行府州事，配以資力，使鎮夏口；復恐其過尋陽為休範所劫留，使自太洑徑去。休範聞之，大怒，密與許公輿謀襲建康；表治城隍，多解材板而蓄之。奐，景文之兄子也。初，楚元王好書，與魯申公、穆生、白生俱受詩於浮丘伯；及王楚，以三人為中大夫。穆生不耆酒；元王每置酒，常為穆生設醴。及子夷王、孫王戊卽位，常設，後乃忘設焉。穆生退，曰：「可以逝矣！醴酒不設，王之意怠；不去，楚人將鉗我於市。」遂稱疾臥。申公、白生強起之，曰：「獨不念先王之德與？今王一旦失小禮，何足至此！」穆生曰：「易稱：『知幾其神乎！幾者，動之微，吉凶之先見者也。君子見幾而作，不俟終日。』先王之所以禮吾三人者，為道存也；今而忽之，是忘道也。忘道之人，胡可與久處，豈為區區之禮哉！」遂謝病去。申公、白生獨留。王戊稍淫暴，太傅韋孟作詩諷諫，不聽，亦去，居於鄒。戊因坐削地事，遂與吳通謀。申公、白生諫戊，戊胥靡之，衣之赭衣，使雅舂於市。休侯富使人諫王。王曰：「季父不吾與，我起，先取季父矣！」休侯懼，乃與母太夫人奔京師。初，吳少陽聞信州人吳武陵名，邀以為賓友，武陵不答。及元濟反，武陵以書諭之曰：「足下勿謂部曲不我欺，人情與足下一也。足下反天子，人亦欲反足下。易地而論，則其情可知矣。」己丑，吳大司馬呂岱卒，年九十六。始，岱親近吳郡徐原，慷慨有才志，岱知其可成，賜巾褠，與共言論，後遂薦拔，官至侍御史。原性忠壯，好直言，岱時有得失，原輒諫爭，又公論之；人或以告岱，岱歎曰：「是我所以貴德淵者也！」及原死，岱哭之甚哀，曰：「徐德淵，呂岱之益友，今不幸，岱復於何聞過！」談者美之。庚戌，魏安頡等還平城。魏主嘉朱脩之守節，妻以宗女。西秦王熾磐使秦州刺史王松壽鎮馬頭，以逼秦之上邽。征南軍司戴邈上疏，以為：「喪亂以來，庠序隳廢；議者或謂平世尚文，遭亂尚武，此言似之，而實不然。夫儒道深奧，不可倉猝而成。比天下平泰，然後脩之，則廢墜已久矣。又，貴遊之子，未必有斬將搴旗之才，從軍征戍之役，不及盛年使之講肄道義，良可惜也。世道久喪，禮俗日弊，猶火之消膏，莫之覺也。今王業肇建，萬物權輿，謂宜篤道崇儒，以勵風化。」王從之，始立太學。是歲，雍州刺史陳泰求敕幷州幷力討胡，師從之。未集，而新興、鴈門二郡胡以遠役，遂驚反。師又謝朝士曰：「此我過也，非陳雍州之責！」是以人皆愧悅。丁未，隋禦衞將軍陳稜以江都來降；以稜為揚州總管。義康欲以劉斌為丹陽尹，言次，啟上陳其家貧。言未卒，上曰：「以為吳郡。」後會稽太守羊玄保求還，義康又欲以斌代之，啟上曰：「羊玄保求還，不審以誰為會稽？」上時未有所擬，倉猝曰：「我已用王鴻。」自去年秋，上不復往東府。冬，十月，辛亥，郭鋒始自回鶻還。二月，辛酉，周主命太子巡撫西土，因伐吐谷渾，上開府儀同大將軍王軌、宮正宇文孝伯從行。軍中節度，皆委二人，太子仰成而已。丙申，詔以回紇部為瀚海府，僕骨為金微府，多濫葛為燕然府，拔野古為幽陵府，同羅為龜林府，思結為盧山府，渾為皋蘭州，斛薛為高闕州，奚結為雞鹿州，阿跌為雞田州，契苾為榆溪州，思結別部為蹛林州，白霫為寘顏州；各以其酋長為都督、刺史，各賜金銀繒帛及錦袍。敕勒大喜，捧戴歡呼拜舞，宛轉塵中。及還，上御天成殿宴，設十部樂而遣之。諸酋長奏稱：「臣等旣為唐民，往來天至尊所，如詣父母，請於回紇以南、突厥以北開一道，謂之參天可汗道，置六十八驛，各有馬及酒肉以供過使，歲貢貂皮以充租賦，仍請能屬文人，使為表疏。」上皆許之。於是北荒悉平，然回紇吐迷度已私自稱可汗，官號皆如突厥故事。六月，己亥朔，赦天下。壬子，河西節度使牛仙客加六階。初，蕭嵩在河西，委軍政於仙客；仙客廉勤，善於其職。嵩屢薦之，竟代嵩為節度使。春，正月，戊子，長孫無忌等上所脩新禮；詔中外行之。先是，議者謂貞觀禮節文未備，故命無忌等脩之。時許敬宗、李義府用事，所損益多希旨，學者非之。太常博士蕭楚材等以為豫備凶事，非臣子所宜言；敬宗、義府深然之，遂焚國恤一篇，由是凶禮遂闕。帝使士開與胡后握槊，河南康獻王孝瑜諫曰：「皇后天下之母，豈可與臣下接手！」孝瑜又言：「趙郡王叡，其父死於非命，不可親近。」由是叡及士開共譖之。士開言孝瑜奢僭，叡言「山東唯聞河南王，不聞有陛下。」帝由是忌之。孝瑜竊與爾朱御女言，帝聞之，大怒。庚申，頓飲孝瑜酒三十七盃。孝瑜體肥大，腰帶十圍，帝使左右婁子彥載以出，酖之於車，至西華門，煩躁投水而絕。贈太尉、錄尚書事。諸侯在宮中者，莫敢舉聲，唯河間王孝琬大哭而出。初，咸亨中，突厥有降者，皆處之豐、勝、靈、夏、朔、代六州，至是，默啜求六州降戶及單于都護府之地，并穀種、繒帛、農器、鐵，太后不許。默啜怒，言辭悖慢。姚璹、楊再思以契丹未平，請依默啜所求給之。麟臺少監、知鳳閣侍郎贊皇李嶠曰：「戎狄貪而無信，此所謂『借寇兵資盜糧』也，不如治兵以備之。」璹、再思固請與之，乃悉驅六州降戶數千帳以與默啜，并給穀種四萬斛，雜綵五萬段，農器三千事，鐵四萬斤，并許其昏。默啜由是益強。辛巳，遣起居舍人拍耆詣鎮州宣慰。角城戍主舉城降魏；秋，八月，丁酉，魏遣徐州刺史梁郡王嘉迎之。又遣平南將軍郎大檀等三將出朐城，將軍白吐頭等二將出海西，將軍元泰等二將出連口，將軍封延等三將出角城，鎮南將軍賀羅出下蔡，同入寇。其四，論稅限迫促，其略曰：「建官立國，所以養人也；賦人取財，所以資國也。明君不厚其所資而害其所養，故必先人事而借其暇力，先家給而斂其餘財。」又曰：「蠶事方興，已輸縑稅，農功未艾，遽斂穀租。上司之繩責旣嚴，下吏之威暴愈促，有者急賣而耗其半直，無者求假而費其倍酬。望更詳定徵稅期限。」丁卯，徙郴王逾為丹王，鄜王遘為簡王。冬，十一月，丁卯朔，日有食之。祖逖旣卒，後趙屢寇河南，拔襄城、城父，圍譙。豫州刺史祖約不能禦，退屯壽春。後趙遂取陳留，梁、鄭之間復騷然矣。甲子，魏開斜谷舊道。爽從弟文叔妻夏侯令女，早寡而無子，其父文寧欲嫁之；令女刀截兩耳以自誓，居常依爽。爽誅，其家上書絕昏，強迎以歸，復將嫁之；令女竊入寢室，引刀自斷其鼻，其家驚惋，謂之曰：「人生世間，如輕塵棲弱草耳，何至自苦乃爾！且夫家夷滅已盡，守此欲誰為哉！」令女曰：「吾聞仁者不以盛衰改節，義者不以存亡易心。曹氏前盛之時，尚欲保終，況今衰亡，何忍棄之！此禽獸之行，吾豈為乎！」司馬懿聞而賢之，聽使乞子字養為曹氏後。幽州牧劉虞到部，遣使至鮮卑中，告以利害，責使送張舉、張純首，厚加購賞。丘力居等聞虞至，喜，各遣譯自歸。舉、純走出塞，餘皆降散。虞上罷諸屯兵，但留降虜校尉公孫瓚，將步騎萬人屯右北平。三月，張純客王政殺純，送首詣虞。公孫瓚志欲掃滅烏桓，而虞欲以恩信招降，由是與瓚有隙。罷孝文太后寢祠園。又，樂陵侯史高以外屬舊恩侍中，貴重，霸薦高可太尉。天子使尚書召問霸：「太尉官罷久矣。夫宣明敎化，通達幽隱，使獄無冤刑，邑無盜賊，君之職也。將相之官，朕之任焉。侍中、樂陵侯高，帷幄近臣，朕之所自親，君何越職而舉之？」尚書令受丞相對，霸免冠謝罪，數日，乃決，自是後不敢復有所請。然自漢興，言治民吏，以霸為首。詔安州大都督李靖出潞州道，行軍總客任瓌屯太行，以禦突厥。頡利可汗將兵十餘萬大掠朔州。壬申，幷州道行軍總管張瑾與突厥戰于太谷，全軍皆沒，瑾脫身奔李靖。行軍長史溫彥博為虜所執，虜以彥博職在機近，問以國家兵糧虛實，彥博不對，虜遷之陰山。庚辰，突厥寇靈武。甲申，靈州都督任城王道宗擊破之。丙戌，突厥寇綏州。丁亥，頡利可汗遣使請和而退。六月，庚子，青、冀二州刺史桓和克朐山城。後趙王勒用法甚嚴，諱「胡」尤峻。宮殿旣成，初有門戶之禁。有醉胡乘馬，突入止車門。勒大怒，責宮門小執法馮翥。翥惶懼忘諱，對曰：「向有醉胡，乘馬馳入，甚呵禦之，而不可與語。」勒笑曰：「胡人正自難與言。」怒而不罪。黃門侍郎王珪有密奏，附侍中高士廉，寢而不言。上聞之，八月，戊戌，出士廉為安州大都督。戊申，孫行友奏拔易州，擒契丹刺史李在欽，獻之，斬於軍市。三月，遣使者振貸貧民無種、食者。上以右贊善大夫楊慎矜知御史中丞事。時李林甫專權，公卿之進，有不出其門者，必以罪去之；慎矜由是固辭，不敢受。五月，辛丑，以慎矜為諫議大夫。太后春秋高，政事多委張易之兄弟；邵王重潤與其妹永泰郡主、主壻魏王武延基竊議其事。易之訴於太后，九月，壬申，太后皆逼令自殺。延基，承嗣之子也。秋，七月，戊辰，齊遣尚書左丞陸騫將兵二萬救齊昌，出自巴、蘄，遇西陽太守汝南周炅。炅留羸弱，設疑兵以當之，身帥精銳，由間道邀其後，大破之。己巳，征北大將軍吳明徹軍至峽口，克其北岸城；南岸守者棄城走。周炅克巴州。淮北、絳城及穀陽士民，並殺其戍主，以城降。春，令狐豐卒，弟宏繼立，楊欣討斬之。庚子，賞高平之功，以李重進兼忠武節度使，向訓兼義成節度使，張永德兼武信節度使，史彥超為鎮國節度使。張永德盛稱太祖皇帝之智勇，帝擢太祖皇帝為殿前都虞候，領嚴州刺史，以馬仁瑀為控鶴弓箭直指揮使，馬全乂為散員指揮使；自餘將校遷拜者凡數十人，士卒有自行間擢主軍廂者。釋趙晁之囚。秋，七月，辛未朔，大赦，改元。安潛以蜀兵怯弱，奏遣大將齎牒詣陳、許募壯士，與蜀人相雜，訓練用之，得三千人，分為三軍，亦戴黃帽，號黃頭軍。又奏乞洪州弩手，敎蜀人用弩走丸而射之，選得千人，號神機弩營。蜀兵由是浸強。上欲免張均、張垍死，上皇曰：「均、垍事賊，皆任權要。均仍為賊毀吾家事，罪不可赦。」上叩頭再拜曰：「臣非張說父子，無有今日。臣不能活均、垍，使死者有知，何面目見說於九泉！」因俯伏流涕。上皇命左右扶上起，曰：「張垍為汝長流嶺表，張均必不可活，汝更勿救。」上泣而從命。上以吐蕃為憂，悉召侍臣謀之，或欲和親以息民；或欲嚴設守備，俟公私富實而討之；或欲亟發兵擊之。議竟不決，賜食而遣之。閏月，壬戌，帝疾增甚，謂近臣曰：「我經營天下三十年，不意太原餘孼更昌熾如此！吾觀其志不小，天復奪我年，我死，諸兒非彼敵也，吾無葬地矣！」因哽咽，絕而復蘇。荊南節度使袁滋父祖墓在朗山，請入朝，欲勸上罷兵。行至鄧州，聞蕭俛、錢徽貶官；及見上，更以必克勸之，僅得還鎮。時葛從周自邢州將精騎八百已入魏州。戊申，仁恭攻上水關、館陶門，從周與宣義牙將賀德倫出戰，顧門者曰：「前有大敵，不可返顧。」命闔其扉。從周等殊死戰，仁恭復大敗，擒其將薛突厥、王鄶郎。明日，汴、魏乘勝合兵擊仁恭，破其八寨，仁恭父子燒營而遁。汴、魏之人長驅追之，至臨清，擁其衆入永濟渠，殺溺不可勝紀。鎮人亦出兵邀擊於東境，自魏至滄五百里間，僵尸相枕。仁恭自是不振，而全忠益橫矣。德倫，河西胡人也。上遣軍主、直閤將軍胡松助北襄城太守成公期戍赭陽，軍主鮑舉助西汝南、北義陽二郡太守黃瑤起戍舞陰。田歸道始得還，與閻知微爭論於太后前。歸道以為默啜必負約，不可恃和親，宜為之備。知微以為和親必可保。秋，七月，戊戌，上幸石頭，送侯瑱等。十二月，東魏遣兼散騎常侍李騫來聘。初，閻顯辟崔駰之子瑗為吏，瑗以北鄉侯立不以正，知顯將敗，欲說令廢立，而顯日沈醉，不能得見，乃謂長史陳禪曰：「中常侍江京等惑蠱先帝，廢黜正統，扶立疏孽。少帝卽位，發病廟中，周勃之徵，於斯復見。今欲與君共求見說將軍，白太后，收京等，廢少帝，引立濟陰王，必上當天心，下合人望，伊、霍之功不下席而立，則將軍兄弟傳祚於無窮；若拒違天意，久曠神器，則將以無罪幷辜元惡；此所謂禍福之會，分功之時也。」禪猶豫未敢從。會顯敗，瑗坐被斥；門生蘇祗欲上書言狀，瑗遽止之。時陳禪為司隸校尉，召瑗謂曰：「弟聽祗上書，禪請為之證。」瑗曰：「此譬猶兒妾屏語耳，願使君勿復出口！」遂辭歸，不復應州郡命。春，正月，赦天下。秋，八月，壬辰，追尊宣簡公為宣皇帝，妣張氏為宣莊皇后；懿王為光皇帝，妣賈氏為光懿皇后；太武皇帝為神堯皇帝，太穆皇后為太穆神皇后；文皇帝為太宗文武聖皇帝，文德皇后為文德聖皇后。皇帝稱天皇，皇后稱天后，以避先帝、先后之稱。改元，赦天下。初，張孝忠以易州歸國，詔以孝忠為義武節度使，以易、定、滄三州隸之。滄州刺史李固烈，李惟岳之妻兄也，請歸恆州，孝忠遣押牙安喜程華交其州事。固烈悉取軍府綾、縑、珍貨數十車，將行，軍士大譟曰：「刺史掃府庫之實以行，將士於後飢寒，柰何！」遂殺固烈，屠其家。程華聞亂，自竇逃出，亂兵求得之，請知州事；華不得已，從之。孝忠聞之，卽版華攝滄州刺史。華素寬厚，推心以待將士，將士安之。九月，令扶風、漢陽築隴道塢三百所，置屯兵。莽旣媚說吏民，又欲專斷；知太后老，厭政，乃風公卿奏言：「往者吏以功次遷至二千石，州部所舉茂材異等吏，率多不稱，宜皆見安漢公。又，太后春秋高，不宜親省小事。」令太后下詔曰：「自今以來，唯封爵乃以聞，他事安漢公、四輔平決。州牧、二千石及茂材吏初除奏事者，輒引入，至近署對安漢公，考故官，問新職，以知其稱否。」於是莽人人延問，密致恩意，厚加贈送，其不合指，顯奏免之，權與人主侔矣。甲申，魏主母閭氏卒。癸酉，周主如同州。春，正月，癸巳，以吐谷渾王慕璝為征西將軍、沙州刺史、隴西公。夏，四月，桓溫以其弟黃門郎豁都督沔中七郡諸軍事，兼新野、義城二郡太守，將兵取許昌，破燕將慕容塵。宋公裕以讖云「昌明之後尚有二帝」，乃使中書侍郎王韶之與帝左右密謀酖帝而立琅邪王德文。德文常在帝左右，飲食寢處，未嘗暫離；韶之伺之經時，不得間。會德文有疾，出居於外。戊寅，韶之以散衣縊帝於東堂。韶之，廙之曾孫也。裕因稱遺詔，奉德文卽皇帝位，大赦。莽置羲和命士，以督五均、六筦。郡有數人，皆用富賈為之，乘傳求利，交錯天下；因與郡縣通姦，多張空簿，府藏不實，百姓愈病。是歲，莽復下詔申明六筦，每一筦為設科條防禁，犯者罪至死。姦民猾吏並侵，衆庶各不安生，又一切調上公以下諸有奴婢者，率一口出三千六百，天下愈愁。納言馮常以六筦諫，莽大怒，免常官。法令煩苛，民搖手觸禁，不得耕桑，繇役煩劇，而枯旱、蝗蟲相因，獄訟不決。吏用苛暴立威，旁緣莽禁，侵刻小民，富者不能自別，貧者無以自存，於是並起為盜賊，依阻山澤，吏不能禽而覆蔽之，浸淫日廣。臨淮瓜田儀依阻會稽長州；琅邪呂母聚黨數千人，殺海曲宰，入海中為盜，其衆浸多，至萬數。荊州饑饉，民衆入野澤，掘鳧茈而食之，更相侵奪。新市人王匡、王鳳為平理諍訟，遂推為渠帥，衆數百人。於是諸亡命者南陽馬武、潁川王常、成丹等，皆往從之。共攻離鄉聚，臧於綠林山中，數月間至七八千人。又有南郡張霸、江夏羊牧等與王匡俱起，衆皆萬人。莽遣使者卽赦盜賊，還言：「盜賊解輒復合。問其故，皆曰：『愁法禁煩苛，不得舉手，力作所得，不足以給貢稅；閉門自守，又坐鄰伍鑄錢挾銅，姦吏因以愁民。』民窮，悉起為盜賊。」莽大怒，免之。其或順指言「民驕黠當誅」及言「時運適然，且滅不久」，莽說，輒遷官。鮮卑宇文莫槐為其下所殺，弟普撥立。冬，十月，辛卯，上幸驪山溫湯；癸卯，還宮。三月，乙卯，以左武衞大將軍、檢校內外閑廐使、苑內營田使王毛仲行太僕卿。毛仲嚴察有幹力，萬騎功臣、閑廐官吏皆憚之，苑內所收常豐溢。上以為能，故有寵。雖有外第，常居閑廐側內宅，上或時不見，則悄然若有所失；宦官楊思勗、高力士皆畏避之。乙卯，以楊光遠為魏府行營都招討使、兼知行府事，以昭義節度使高行周為河南尹、東京留守，以杜重威為昭義節度使、充侍衞馬軍都指揮使，以侯益為河陽節度使。帝以滑州奏事皆馬萬為首，擢萬為義成節度使。丙辰，以盧順密為果州團練使，方太為趙州刺史；旣而知皆順密之功也，更以順密為昭義留後。辛酉，中書令宇文士及罷為殿中監，御史大夫杜淹參豫朝政。他官參豫政事自此始。是夕，張從恩等議曰：「契丹傾國而來，吾兵不多，城中糧不支一旬，萬一有姦人往告吾虛實，虜悉衆圍我，死無日矣。不若引軍就黎陽倉，南倚大河以拒之，可以萬全。」議未決，從恩引兵先發，諸軍繼之；擾亂失亡，復如發邢州之時。舊制：公卿、二千石、刺史不得行三年喪，司徒劉愷以為「非所以師表百姓，宣美風俗。」丙戌，初聽大臣行三年喪。春，二月，馮奉世還京師，更為左將軍，賜爵關內侯。先是，孟知祥遣牙內指揮使文水武漳迎其妻瓊華長公主及子仁贊於晉陽，及鳳翔，李從曮聞知祥殺李嚴，止之，以聞，帝聽其歸蜀；丙申，至成都。有司以左藏積弊日久，請行檢勘，且言官典罪在赦前者，請宥之，上許之。旣而果得繒帛妄稱漬汚者，敕赦之。給事中狄兼謩封還敕書曰：「官典犯贓，理不可赦！」上諭之曰：「有司請檢之初，朕旣許之矣。與其失信，寧失罪人。卿能奉職，朕甚嘉之！」乙未，郭子儀入朝。二月，丙午，詔營仁壽宮於岐州之北，使楊素監之。素奏前萊州刺史宇文愷檢校將作大匠，記室封德彝為土木監。於是夷山堙谷以立宮殿，崇臺累榭，宛轉相屬。役使嚴急，丁夫多死，疲頓顛仆，推填坑坎，覆以土石，因而築為平地。死者以萬數。是時，三公往往因常侍、阿保入錢西園而得之，段熲、張溫等雖有功勤名譽，然皆先輸貨財，乃登公位。烈因傅母入錢五百萬，故得為司徒。及拜日，天子臨軒，百僚畢會，帝顧謂親幸者曰：「悔不少靳，可至千萬！」程夫人於傍應曰：「崔公，冀州名士，豈肯買官！賴我得是，反不知姝邪！」烈由是聲譽頓衰。是歲，帝舅壽張恭侯樊宏薨。宏為人，謙柔畏慎，每當朝會，輒迎期先到，俯伏待事；所上便宜，手自書寫，毀削草本；公朝訪逮，不敢衆對。宗族染其化，未嘗犯法。帝甚重之。及病困，遺令薄葬，一無所用。以為棺柩一藏，不宜復見，如有腐敗，傷孝子之心，使與夫人同墳異藏。帝善其令，以書示百官，因曰：「今不順壽張侯意，無以彰其德；且吾萬歲之後，欲以為式。」丙寅，以郭廷謂為亳州防禦使。十一月，甲申朔，日有食之。諸將咸請與宋金剛戰，世民曰：「金剛懸軍深入，精兵猛將，咸聚於是。武周據太原，倚金剛為扞蔽。軍無蓄積，以虜掠為資，利在速戰。我閉營養銳以挫其鋒，分兵汾、隰，衝其心腹。彼糧盡計窮，自當遁走。當待此機，未宜速戰。」拔汗那者，古烏孫也，內附歲久。吐蕃與大食共立阿了達為王，發兵攻之，拔汗那王兵敗，奔安西求救。孝嵩謂都護呂休璟曰：「不救則無以號令西域。」遂帥旁側戎落兵萬餘人，出龜茲西數千里，下數百城，長驅而進。是月，攻阿了達于連城。孝嵩自擐甲督士卒急攻，自巳至酉，屠其三城，俘斬千餘級，阿了達與數騎逃入山谷。孝嵩傳檄諸國，威振西域，大食、康居、大宛、罽賓等八國皆遣使請降。會有言其贓汚者，坐繫涼州獄，貶靈州兵曹參軍。史思明自博陵，蔡希德自太行，高秀巖自大同，牛廷介自范陽，引兵共十萬，寇太原。李光弼麾下精兵皆赴朔方，餘團練烏合之衆不滿萬人。思明以為太原指掌可取，旣得之，當遂長驅取朔方、河、隴。太原諸將皆懼，議脩城以待之，光弼曰：「太原城周四十里，賊垂至而興役，是未見敵先自困也。」乃帥士卒及民於城外鑿壕以自固。作墼數十萬，衆莫知所用；及賊攻城於外，光弼用之增壘於內，壞輒補之。思明使人取攻具於山東，以胡兵三千衞送之，至廣陽，別將慕容溢、張奉璋邀擊，盡殺之。三月，行幸河東，祠后土，赦汾陰殊死以下。癸未，大赦。初，吳王遣于禁護軍浩周、軍司馬東里袞詣帝，自陳誠款，辭甚恭愨。帝問周等，「權可信乎？」周以為權必臣服，而袞謂其不可必服。帝悅周言，以為有以知之，故立為吳王，復使周至吳。周謂吳王曰：「陛下未信王遣子入侍，周以闔門百口明之。」吳王為之流涕霑襟，指天為誓。周還而侍子不至，但多設虛辭。帝欲遣侍中辛毗、尚書桓階往與盟誓，幷責任子，吳王辭讓不受。帝怒，欲伐之，劉曄曰：「彼新得志，上下齊心，而阻帶江湖，不可倉卒制也。」帝不從。丁卯，晉兵寇洺州。王氏子弟皆卿、大夫、侍中、諸曹，分據勢官，滿朝廷。杜欽見鳳專政泰重，戒之曰：「願將軍由周公之謙懼，損穰侯之威，放武安之欲，毋使范睢之徒得間其說！」鳳不聽。丞相義宣固辭內任及子愷王爵。甲午，更以義宣為荊、湘二州刺史，愷為宜陽縣王，將佐以下並加賞秩。以竟陵王誕為揚州刺史。隋主問取陳之策於高熲，對曰：「江北地寒，田收差晚；江南水田早熟。量彼收穫之際，微徵士馬，聲言掩襲，彼必屯兵守禦，足得廢其農時。彼旣聚兵，我便解甲。再三若此，彼以為常；後更集兵，彼必不信。猶豫之頃，我乃濟師；登陸而戰，兵氣益倍。又，江南土薄，舍多茅竹，所有儲積皆非地窖。若密遣行人因風縱火，待彼脩立，復更燒之，不出數年，自可財力俱盡。」隋主用其策，陳人始困。己丑，宣王殂。六月，戊申，溥卽吳王位。尊母王氏曰太妃。初，李文會與兄元規皆在李師古幕下。師古薨，師道立，元規辭去，文會屬師道親黨請留。元規將行，謂文會曰：「我去，身退而安全；汝留，必驟貴而受禍。」及官軍四臨，平盧兵勢日蹙，將士喧然，皆曰：「高沐、郭昈、李存為司空忠謀，李文會奸佞，殺沐，囚昈、存，以致此禍。」師道不得已，出文會攝登州刺史，召昈、存還幕府。是歲，以匈奴降者介和王成娩為開陵侯，將樓蘭國兵擊車師；匈奴遣右賢王將數萬騎救之，漢兵不利，引去。濬時在西州，府舍人朱法瑜告濬曰：「臺內喧譟，宮門皆閉，道上傳太子反，未測禍變所至。」濬陽驚曰：「今當柰何？」法瑜勸入據石頭。濬未得劭信，不知事之濟不，騷擾不知所為。將軍王慶曰：「今宮內有變，未知主上安危，凡在臣子，當投袂赴難；憑城自守，非臣節也。」濬不聽，乃從南門出，徑向石頭，文武從者千餘人。時南平王鑠戍石頭，兵士亦千餘人。俄而劭遣張超之馳馬召濬，濬屏人問狀，卽戎服乘馬而去。朱法瑜固止濬，濬不從；出中門，王慶又諫曰：「太子反逆，天下怨憤。明公但當堅閉城門，坐食積粟，不過三日，凶黨自離。公情事如此，今豈宜去！」濬曰：「皇太子令，敢有復言者斬！」旣入，見劭，劭曰：「潘淑妃遂為亂兵所害。」濬曰：「此是下情由來所願。」夏，四月，乙卯，皇太子納妃，大赦。是時天下凡有郡一百九十，縣一千二百五十五，戶八百九十萬有奇。東西九千三百里，南北萬四千八百一十五里。隋氏之盛，極於此矣。晉王廣帥百官抗表，固請封禪。帝令牛弘等創定儀注，旣成，帝視之，曰：「茲事體大，朕何德以堪之！但當東巡，因致祭泰山耳。」十二月，乙未，車駕東巡。狄仁傑為寧州刺史。右臺監察御史晉陵郭翰巡察隴右，所至多所按劾，入寧州境，耆老歌刺史德美者盈路；翰薦之於朝，徵為冬官侍郎。丙寅，吐谷渾內附。八月，戊辰，初令郡國有田者畝斂稅錢。丙午，立皇子祐為德王。吳鎮海節度判官、楚州團練使陳彥謙有疾，徐知誥恐其遺言及繼嗣事，遺之醫藥金帛，相屬於道。彥謙臨終，密留書遺徐溫，請以所生子為嗣。上以寢疾未定，冬，十一月，壬子，令太皇太后下詔復甘泉泰畤、汾陰后土祠，罷南、北郊。上亦不能親至甘泉、河東，遣有司行事而禮祠焉。朔方將牛名俊斷懷光首出降。河中兵猶萬六千人，燧斬其將閻晏等七人，餘皆不問。燧自辭行至河中平，凡二十七日。燧出高郢、李鄘於獄，皆奏置幕下。初，宿衞之士，累朝相承，務求姑息，不欲簡閱，恐傷人情，由是羸老者居多；但驕蹇不用命，實不可用，每遇大敵，不走卽降。其所以失國，亦多由此。帝因高平之戰，始知其弊，癸亥，謂侍臣曰：「凡兵務精不務多，今以農夫百未能養甲士一，柰何浚民之膏澤，養此無用之物乎！且健懦不分，衆何所勸！」乃命大簡諸軍，精銳者升之上軍，羸者斥去之。又以驍勇之士多為諸藩鎮所蓄，詔募天下壯士，咸遣詣闕，命太祖皇帝選其尤者為殿前諸班，其騎步諸軍，各命將帥選之。由是士卒精強，近代無比，征伐四方，所向皆捷，選練之力也。夏，五月，乙卯，帝不豫；六月，庚寅，疾篤。或詐為尚書符，敕宮門無得內宰相；衆皆失色。庾冰曰：「此必詐也。」推問，果然。帝二子丕、奕，皆在襁褓。庾冰自以兄弟秉權日久，恐易世之後，親屬愈疏，為他人所間，每說帝以國有強敵，宜立長君；請以母親弟琅邪王岳為嗣，帝許之。中書令何充曰：「父子相傳，先王舊典，易之者鮮不致亂。故武王不授聖弟，非不愛也。今琅邪踐阼，將如孺子何！」冰不聽。下詔，以岳為嗣，幷以奕繼琅邪哀王。壬辰，冰、充及武陵王晞、會稽王昱、尚書令諸葛恢並受顧命。癸巳，帝崩。帝幼沖嗣位，不親庶政；及長，頗有勤儉之德。秦初置丞相，以樗里疾為右丞相。趙故衞尉常山李犢聚衆數千人叛燕。秋，星晝見。初，矩為雍丘令，以禮讓化民；有訟者，常引之於前，提耳訓告，以為忿恚可忍，縣官不可入，使歸更思。訟者感之，輒各罷去。漢興，接秦之弊，作業劇而財匱，自天子不能具鈞駟，而將相或乘牛車，齊民無藏蓋。天下已平，高祖乃令賈人不得衣絲、乘車，重租稅以困辱之。孝惠、高后時，為天下初定，復弛商賈之律；然市井之子孫，亦不得仕宦為吏。量吏祿，度官用，以賦於民。而山川、園池、市井租稅之入，自天子以至於封君湯沐邑，皆各為私奉養焉，不領於天子之經費。漕轉山東粟以給中都官，歲不過數十萬石。繼以孝文、孝景，清淨恭儉，安養天下，七十餘年之間，國家無事，非遇水旱之災，民則人給家足。都鄙廩庾皆滿，而府庫餘貨財；京師之錢累鉅萬，貫朽而不可校；太倉之粟陳陳相因，充溢露積於外，至腐敗不可食。衆庶街巷有馬，而阡陌之間成羣，乘字牝者擯而不得聚會。守閭閻者食粱肉；為吏者長子孫，居官者以為姓號。故人人自愛而重犯法，先行義而後詘辱焉。當此之時，罔疏而民富，役財驕溢，或至兼幷、豪黨之徒，以武斷於鄉曲。宗室有土，公、卿、大夫以下，爭于奢侈，室廬、輿服僭于上，無限度。物盛而衰，固其變也；自是之後，孝武內窮侈靡，外攘夷狄，天下蕭然，財力耗矣！全忠使判官李擇、裴鑄入奏事，稱：「奉密詔及得崔胤書，令臣將兵入朝。」韓全誨等矯詔答以：「朕避災至此，非宦官所劫，密詔皆崔胤詐為之，卿宜斂兵歸保土宇。」茂貞遣其將符道昭屯武功以拒全忠，癸亥，全忠將康懷貞擊破之。秋，七月，郡、國三十二蝗，河水溢。百姓饑窮流宂者數十萬戶，冀州尤甚。詔以侍御史朱穆為冀州刺史。冀部令長聞穆濟河，解印綬去者四十餘人。及到，奏劾諸郡貪汙者，有至自殺，或死獄中。宦者趙忠喪父，歸葬安平，僭為玉匣；穆下郡案驗，吏畏其嚴，遂發墓剖棺，陳尸出之。帝聞，大怒，徵穆詣廷尉，輸作左校。太學書生潁川劉陶等數千人詣闕上書訟穆曰：「伏見弛刑徒朱穆，處公憂國，拜州之日，志清姦惡。誠以常侍貴寵，父子兄弟布在州郡，競為虎狼，噬食小民，故穆張理天綱，補綴漏目，羅取殘禍，以塞天意。由是內官咸共恚疾，謗讟煩興，讒隙仍作，極其刑讁，輸作左校。天下有識，皆以穆同勤禹、稷而被共、鯀之戾，若死者有知，則唐帝怒於崇山，重華忿於蒼墓矣！當今中官近習，竊持國柄，手握王爵，口銜天憲，運賞則使餓隸富於季孫，呼噏則令伊、顏化為桀、跖；而穆獨亢然不顧身害，非惡榮而好辱，惡生而好死也，徒感王綱之不攝，懼天綱之久失，故竭心懷憂，為上深計。臣願黥首繫趾，代穆輸作。」帝覽其奏，乃赦之。丁卯，世民入宮城，命記室房玄齡先入中書、門下省，收隋圖籍制詔，已為世充所毀，無所獲。命蕭瑀、竇軌等封府庫，收其金帛，頒賜將士。收世充之黨罪尤大者段達、王隆、崔洪丹、薛德音、楊汪、孟孝義、單雄信、楊公卿、郭什柱、郭士衡、董叡、張童兒、王德仁、朱粲、郭善才等十餘人斬於洛水之上。初，李世勣與單雄信友善，誓同生死。及洛陽平，世勣言雄信驍健絕倫，請盡輸己之官爵以贖之，世民不許。世勣固請不能得，涕泣而退。雄信曰：「我固知汝不辦事！」世勣曰：「吾不惜餘生，與兄俱死；但旣以此身許國，事無兩遂。且吾死之後，誰復視兄之妻子乎？」乃割股肉以啗雄信，曰：「使此肉隨兄為土，庶幾猶不負昔誓也！」士民疾朱粲殘忍，競投瓦礫擊其尸，須臾如冢。囚韋節、楊續、長孫安世等十餘人送長安。士民無罪為世充所囚者，皆釋之，所殺者祭而誄之。西涼公暠立子歆為世子。魏遺使者劉善明來聘，始復通好。閏月，以禮部尚書武承嗣為太常卿、同中書門下三品。中書侍郎東萊王基上疏曰：「臣聞古人以水喻民曰，『水所以載舟，亦所以覆舟。』顏淵曰『東野子之御，馬力盡矣，而求進不已，殆將敗矣。』今事役勞苦，男女離曠，願陛下深察東野之敝，留意舟水之喻，息奔駟於未盡，節力役於未困。昔漢有天下，至孝文時唯有同姓諸侯，而賈誼憂之曰：『置火積薪之下而寢其上，因謂之安。』今寇賊未殄，猛將擁兵，檢之則無以應敵，久之則難以遺後，當盛明之世，不務以除患，若子孫不競，社稷之憂也。使賈誼復起，必深切於曩時矣。」帝皆不聽。壬午，隋遣尚書左僕射高熲出寧州道，內史監虞慶則出原州道，以擊突厥。是歲，以司隸所統郡置司州，凡州十九，郡國一百七十三，戶二百四十五萬九千八百四十。後九月，己酉晦，代王至長安，舍代邸，羣臣從至邸。丞相陳平等皆再拜言曰：「子弘等皆非孝惠子，不當奉宗廟。大王，高帝長子，宜為嗣。願大王卽天子位！」代王西鄉讓者三，南鄉讓者再，遂卽天子位；羣臣以禮次侍。十二月，吳鎮海節度使徐溫、平盧節度使朱瑾帥諸將拒之，遇于趙步。吳徵兵未集，溫以四千餘人與景仁戰，不勝而卻。景仁引兵乘之，將及於隘，吳吏士皆失色，左驍衞大將軍宛丘陳紹援槍大呼曰：「誘敵太深，可以進矣。」躍馬還鬬，衆隨之，梁兵乃退。溫拊其背曰：「非子之智勇，吾幾困矣。」賜之金帛，紹悉以分麾下。吳兵旣集，復戰於霍丘，梁兵大敗；王景仁以數騎殿，吳人不敢逼。梁之渡淮而南也，表其可涉之津；霍丘守將朱景浮表於木，徙置深淵。及梁兵敗還，望表而涉，溺死者太半，吳人聚梁尸為京觀於霍丘。初，黃巢轉掠福建，建州人陳巖聚衆數千保鄉里，號九龍軍，福建觀察使鄭鎰奏為團練副使。泉州刺史、左廂都虞候李連有罪，亡入溪洞，巖擊敗之。鎰畏巖之逼，表巖自代，壬寅，以巖為福建觀察使。巖為治有威惠，閩人安之。戊戌，李繼曮至鳳翔，監軍使柴重厚不以符印與之，促令詣闕。申屠剛諫曰：「愚聞人所歸者天所與，人所畔者天所去也。本朝誠天之所福，非人力也。今璽書數到，委國歸信，欲與將軍共同吉凶。布衣相與，尚有沒身不負然諾之信，況於萬乘者哉！今何畏何利，而久疑若是？卒有非常之變，上負忠孝、下愧當世。夫未至豫言，固常為虛；及其已至，又無所及；是以忠言至諫，希得為用，誠願反覆愚老之言！」囂不納，於是游士長者稍稍去之。南安諸羌萬餘人叛秦，推安南將軍、督八郡諸軍事、廣甯太守焦遺為主，遺不從；乃劫遺族子長城護軍亮為主，帥衆攻南安。暮未請救於氐王楊難當，難當遣將軍苻獻帥騎三千救之，暮末與之合擊諸羌。諸羌潰，亮奔還廣甯，暮未進軍攻之。以手令與焦遺使取亮，十二月，遺斬亮首者出降，暮末進遺號鎮國將軍。秦略陽太守弘農楊顯以郡降夏。劉鄩以晉兵盡在魏州，晉陽必虛，欲以奇計襲取之，乃潛引兵自黃澤西去。晉人怪鄩軍數日不出，寂無聲迹，遣騎覘之，城中無煙火，但時見旗幟循堞往來，晉王曰：「吾聞劉鄩用兵，一步百計，此必詐也。」更使覘之，乃縛芻為人，執旗乘驢在城上耳。得城中老弱者詰之，云軍去已二日矣。晉王曰：「劉鄩長於襲人，短於決戰，計彼行纔及山下。」亟發騎兵追之。會陰雨積旬，黃澤道險，堇泥深尺餘，士卒援藤葛而進，皆腹疾足腫，死者什二三。晉將李嗣恩倍道先入晉陽，城中知之，勒兵為備。鄩至樂平，糗糧且盡；又聞晉有備，追兵在後，衆懼，將潰，鄩諭之曰：「今去家千里，深入敵境，腹背有兵，山谷高深，如墜井中，去將何之！惟力戰庶幾可免，不則以死報君親耳。」衆泣而止。周德威聞鄩西上，自幽州引千騎救晉陽，至土門，鄩已整衆下山，自邢州陳宋口踰漳水而東，屯於宗城。鄩軍往還，馬死殆半。甲申，帝至石橋西，置酒悲涕，謂李紹榮等諸將曰：「卿輩事吾以來，急難富貴靡不同之；今致吾至此，皆無一策以相救乎！」諸將百餘人，皆截髮置地，誓以死報，因相與號泣。是日晚，入洛城。秦荊州刺史都貴遣其司馬閻振、中兵參軍吳仲帥衆二萬寇竟陵，桓沖遣南平太守桓石虔、衞軍參軍桓石民等帥水陸二萬拒之。石民，石虔之弟也。十二月，甲辰，石虔襲擊振、仲，大破之，振、仲退保管城。石虔進攻之，癸亥，拔管城，獲振、仲，斬首七千級，俘虜萬人。詔封桓沖子謙為宜陽侯。以桓石虔領河東太守。三月，丙午，齊襄城王淯卒。春，正月，羅弘信軍于內黃。丙辰，朱全忠擊之，五戰皆捷，到永定橋，斬首萬餘級。弘信懼，遣使厚幣請和。全忠命止焚掠，歸其俘，還軍河上。魏博自是服於汴。二世夢白虎齧其左驂馬，殺之，心不樂，怪問占夢。卜曰：「涇水為祟。」二世乃齋於望夷宮，欲祠涇水，沈四白馬。使使責讓高以盜賊事。高懼，乃陰與其壻咸陽令閻樂及弟趙成謀曰：「上不聽諫；今事急，欲歸禍於吾。欲易置上，更立子嬰。子嬰仁儉，百姓皆載其言。」乃使郎中令為內應，詐為有大賊，令樂召吏發卒追，劫樂母置高舍。遣樂將吏卒千餘人至望夷宮殿門，縛衞令僕射，曰：「賊入此，何不止？」衞令曰：「周廬設卒甚謹，安得賊，敢入宮！」樂遂斬衞令，直將吏入，行射郎、宦者。郎、宦者大驚，或走，或格；格者輒死，死者數十人。郎中令與樂俱入，射上幄坐幃。二世怒，召左右；左右皆惶擾不鬬。旁有宦者一人侍，不敢去。二世入內，謂曰：「公何不早告我，乃至於此！」宦者曰：「臣不敢言，故得全；使臣早言，皆已誅，安得至今！」閻樂前卽二世，數曰：「足下驕恣，誅殺無道，天下共畔足下；足下其自為計！」二世曰：「丞相可得見否？」樂曰：「不可！」二世曰：「吾願得一郡為王。」弗許。又曰：「願為萬戶侯。」弗許。曰：「願與妻子為黔首，比諸公子。」閻樂曰：「臣受命於丞相，為天下誅足下；足下雖多言，臣不敢報！」麾其兵進。二世自殺。閻樂歸報趙高。趙高乃悉召諸大臣、公子，告以誅二世之狀，曰：「秦故王國；始皇君天下，故稱帝。今六國復自立，秦地益小，乃以空名為帝，不可。宜如故，便。」乃立子嬰為秦王。以黔首葬二世杜南宜春苑中。太后及齊主召問士開，對曰：「先帝於羣臣之中，待臣最厚。陛下諒闇始爾，大臣皆有覬覦。今若出臣，正是翦陛下羽翼。宜謂叡云：『文遙與臣，俱受先帝任用，豈可一去一留！並可用為州，且出納如舊。待過山陵，然後遣之。』叡等謂臣真出，心必喜之。」帝及太后然之，告叡等如其言。乃以土開為兗州刺史，文遙為西兗州刺吏。葬畢，叡等促士開就路。太后欲留士開過百日，叡不許；數日之內，太后數以為言。有中人知太后密旨者。謂叡曰：「太后意旣如此，殿下何宜苦違！」叡曰：「吾受委不輕。今嗣主幼沖，豈可使邪臣在側！不守之以死，何面戴天！」遂更見太后，苦言之。太后令酌酒賜叡，叡正色曰：「今論國家大事，非為巵酒！」言訖，遽出。上憤天下之亂，思得奇傑之士不次用之。國子博士朱朴自言：「得為宰相，月餘可致太平。」上以為然。乙丑，以朴為左諫議大夫、同平章事。朴為人庸鄙迂僻，無他長。制出，中外大驚。帝令太廟別畫祖考之像，帝入廟，指高祖像曰：「渠大英雄，生擒數天子。」指太祖像曰：「渠亦不惡；但末年不免兒斫去頭。」指世祖像曰：「渠大齄鼻。如何不齄？」立召畫工令齄之。吐谷渾王慕利延兄子緯世與魏使者謀降魏，慕利延殺之。是月，緯世弟叱力延等八人奔魏，魏以叱力延為歸義王。辛丑，徵征西大將軍梁王肜為衞將軍、錄尚書事。戊戌，突厥突利可汗來逆女，上舍之太常，敎習六禮，妻以宗女安義公主。上欲離間都藍，故特厚其禮，遣太常卿牛弘、納言蘇威、民部尚書斛律孝卿相繼為使。壬子，行軍副總管權文誕破輔公祏之黨於猷州，拔其枚洄等四鎮。翼王繟薨。是時宮闕灰燼，以建平園為宮。溫嶠欲遷都豫章，三吳之豪請都會稽，二論紛紜未決。司徒導曰：「孫仲謀、劉玄德俱言『建康，王者之宅。』古之帝王，不必以豐儉移都。苟務本節用，何憂凋弊！若農事不修，則樂土為墟矣。且北寇游魂，伺我之隙，一旦示弱，竄於蠻越，求之望實，懼非良計。今特宜鎮之以靜，羣情自安。」由是不復徙都。以褚翜為丹楊尹。時兵火之後，民物凋殘，翜收集散亡，京邑遂安。楊惲旣失爵位，家居治產業，以財自娛。其友人安定太守西河孫會宗與惲書，諫戒之，為言「大臣廢退，當闔門惶懼，為可憐之意；不當治產業，通賓客，有稱譽。」惲，宰相子，有材能，少顯朝廷，一朝以晻昧語言見廢，內懷不服，報會宗書曰：「竊自思念，過已大矣，行已虧矣，常為農夫以沒世矣，是故身率妻子，戮力耕桑，不意當復用此為譏議也！夫人情所不能止者，聖人弗禁；故君、父至尊、親，送其終也，有時而旣。臣之得罪，已三年矣，田家作苦，歲時伏臘，烹羊，炰羔，斗酒自勞，酒後耳熱，仰天拊缶呼烏烏，其詩曰：『田彼南山，蕪穢不治；種一頃豆，落而為萁。人生行樂耳，須富貴何時！』誠荒淫無度，不知其不可也。」又惲兄子安平侯譚謂惲曰：「侯罪薄，又有功，且復用！」惲曰：「有功何益！縣官不足為盡力。」譚曰：「縣官實然。蓋司隸、韓馮翊皆盡力吏也，俱坐事誅。」會有日食之變，騶馬猥佐成上書告「惲驕奢，不悔過。日食之咎，此人所致。」章下廷尉，按驗，得所予會宗書，帝見而惡之。廷尉當惲大逆無道，要斬；妻子徙酒泉郡；譚坐免為庶人，諸在位與惲厚善者，未央衞尉韋玄成及孫會宗等，皆免官。八月，庚午，立皇子芳為齊王，詢為秦王。帝無子，養二王為子，宮省事祕，莫有知其所由來者。或云：芳，任城王楷之子也。三月，己巳，以平盧節度使安祿山兼范陽節度使；以范陽節度使裴寬為戶部尚書。禮部尚書席建侯為河北黜陟使，稱祿山公直；李林甫、裴寬皆順旨稱其美。三人皆上所信任，由是祿山之寵益固不搖矣。六月，己丑，陽平節侯蔡義薨。夏，五月，壬午，帝還建康。春，正月，帝初奉佛法，立精舍於殿內，引諸沙門居之。尚書左丞王雅表諫，不從。雅，肅之曾孫也。上欲誅之，恐左右漏泄，無可與言者，獨與左金吾大將軍吳湊謀之。湊，上之舅也。會有告載、縉夜醮圖為不軌者，庚辰，上御延英殿，命湊收載、縉於政事堂，又收仲武及卓英倩等繫獄。命吏部尚書劉晏與御史大夫李涵等同鞫之，問端皆出禁中，仍遣中使詰以陰事，載、縉皆伏罪。是日，先杖殺左衞將軍、知內侍省事董秀於禁中，乃賜載自盡於萬年縣。載請主者：「願得快死！」主者曰：「相公須受少汚辱，勿怪！」乃脫穢韈塞其口而殺之。王縉初亦賜自盡，劉晏謂李涵等曰：「故事，重刑覆奏，況大臣乎！且法有首從，宜更稟進止。」涵等從之。上乃貶縉栝州刺史。載妻王氏，忠嗣之女也，及子伯和、仲武、季能皆伏誅。有司籍載家財，胡椒至八百石，他物稱是。癸卯，大赦。班彪贊曰：三代以來，王公失世，稀不以女寵。及王莽之興，由孝元后歷漢四世為天下母，饗國六十餘載，羣小世權，更持國柄；五將、十侯，卒成新都。位號已移於天下，而元后卷卷猶握一璽，不欲以授莽，婦人之仁，悲夫！突厥步迦可汗犯塞，敗代州總管韓弘於恆安。甲午，前趙羊后卒，諡曰獻文。匈奴連歲入邊，殺略人民、畜產甚多；雲中、遼東最甚，郡萬餘人。上患之，乃使使遺匈奴書。單于亦使當戶報謝，復與匈奴和親。初，南匈奴久居塞內，與編戶大同而不輸貢賦。議者恐其戶口滋蔓，浸難禁制，宜豫為之防。秋，七月，南單于呼廚泉入朝于魏，魏王操因留之於鄴，使右賢王去卑監其國。單于歲給綿、絹、錢、穀如列侯，子孫傳襲其號。分其衆為五部，各立其貴人為帥，選漢人為司馬以監督之。十二月，改葬文昭皇后于朝陽陵。庚辰，改慎州懷化軍。置保順軍於洮州，領洮、鄯等州。中山公護，名位素卑，雖為泰所屬，而羣公各圖執政，莫肯服從。護問計於大司寇于謹，謹曰：「謹早蒙先公非常之知，恩深骨肉，今日之事，必以死爭之。若對衆定策，公必不得讓。」明日，羣公會議，謹曰：「昔帝室傾危，非安定公無復今日。今公一旦違世，嗣子雖幼，中山公親其兄子，兼受顧託，軍國之事，理須歸之。」辭色抗厲，衆皆悚動。護曰：「此乃家事，護雖庸昧，何敢有辭！」謹素與泰等夷，護常拜之，至是，謹起而言曰：「公若統理軍國，謹等皆有所依。」遂再拜。羣公迫於謹，亦再拜，於是衆議始定。護綱紀內外，撫循文武，人心遂安。十二月，以后父鎮軍將軍駿為車騎將軍，封臨晉侯。尚書褚40ae、郭奕皆表駿小器，不可任社稷之重。帝不從。駿驕傲自得，胡奮謂駿曰：「卿恃女更益豪邪！歷觀前世，與天家婚，未有不滅門者，但早晚事耳。」駿曰：「卿女不在天家乎？」奮曰：「我女與卿女作婢耳，何能為損益乎！」左神策中尉竇文場致仕，以副使楊志廉代之。初，劉禪使巴東太守襄陽羅憲將兵二千人守永安，聞成都敗，吏民驚擾，憲斬稱成都亂者一人，百姓乃定。及得禪手敕，乃帥所統臨于都亭三日。吳聞蜀敗，起兵西上，外託救援，內欲襲憲。憲曰：「本朝傾覆，吳為脣齒，不恤我難而背盟徼利，不義甚矣。且漢已亡，吳何得久，我寧能為吳降虜乎！」保城繕甲，告誓將士，厲以節義，莫不憤激。吳人聞鍾、鄧敗，百城無主，有兼蜀之志，而巴東固守，兵不得過，乃使撫軍步協率衆而西。憲力弱不能禦，遣參軍楊宗突圍北出，告急於安東將軍陳騫，又送文武印綬、任子詣晉公。協攻永安，憲與戰，大破之。吳主怒，復遣鎮軍陸抗等帥衆三萬人增憲之圍。春，正月，丁亥，以尚書右僕射王僧朗為太常，衞將軍顏師伯為尚書僕射。青、梁、幽、冀州旱。齊主遊南苑，從官賜死者六十人。以高阿那肱為司徒。張鎬聞睢陽圍急，倍道亟進，檄浙東、浙西、淮南、北海諸節度及譙郡太守閭丘曉，使共救之。曉素傲很，不受鎬命。比鎬至，睢陽城已陷三日。鎬召曉，杖殺之。高熲深避權勢，上表遜位，讓於蘇威，帝欲成其美，聽解僕射。數日，帝曰：「蘇威高蹈前朝，熲能推舉。吾聞進賢受上賞，寧可使之去官！」命熲復位。熲、威同心協贊，政刑大小，帝無不與之謀議，然後行之。故革命數年，天下稱平。時人皆疑寶符同秀所為。間一歲，清河人崔以清復言：「見玄元皇帝於天津橋北，云藏符在武城紫微山。」敕使往求，亦得之。東都留守王倕知其詐，按問，果首服。奏之。上亦不深罪，流之而已。妖賊單臣、傅鎮等相聚入原武城，自稱將軍。詔太中大夫臧宮將兵圍之，數攻不下，士卒死傷。帝召公卿、諸侯王問方略，皆曰：「宜重其購賞。」東海王陽獨曰：「妖巫相劫，勢無久立，其中必有悔欲亡者，但外圍急，不得走耳。宜小挺緩，令得逃亡，逃亡，則一亭長足以禽矣。」帝然之，卽敕宮徹圍緩賊，賊衆分散。夏四月，拔原武，斬臣、鎮等。丁酉，行舒州刺史郭令圖拔舒州，唐蘄州將李福殺其知州王承巂，舉州來降。遣六宅使齊藏珍攻黃州。丙寅，追尊皇考曰宣皇帝，皇妣陳氏曰孝皇后。英乂為政，嚴暴驕奢，不恤士卒，衆心離怨。玄宗之離蜀也，以所居行宮為道士觀，仍鑄金為真容。英乂愛其竹樹茂美，奏為軍營，因徙去真容，自居之。旰宣言英乂反，不然，何以徙真容自居其處！於是帥所部五千餘人襲成都。辛巳，戰于城西，英乂大敗。旰遂入成都，屠英乂家。英乂單騎奔簡州。普州刺史韓澄殺英乂，送首於旰。邛州牙將柏茂琳、瀘州牙將楊子琳、劍州牙將李昌巙各舉兵討旰，蜀中大亂。旰，衞州人也。丙寅，徐圓朗窮蹙，與數騎棄城走，為野人所殺，其地悉平。秦右丞相竇衝矜才尚人，自請封天水王；秦主登不許。六月，衝自稱秦王，改元元光。初，車駕至成都，蜀軍賞錢人三緡。田令孜為行在都指揮處置使，每四方貢金帛，輒頒賜從駕諸軍無虛月，不復及蜀軍，蜀軍頗有怨言。丙寅，令孜宴土客都頭，以金杯行酒，因賜之，諸都頭皆拜而受，西川黃頭軍使郭琪獨不受，起言曰：「諸將月受俸料，豐贍有餘，常思難報，豈敢無厭！顧蜀軍與諸軍同宿衞，而賞賚懸殊，頗有觖望，恐萬一致變。願軍容減諸將之賜以均蜀軍，使土客如一，則上下幸甚！」令孜默然有間，曰：「汝嘗有何功？」對曰：「琪生長山東，征戍邊鄙，嘗與党項十七戰，契丹十餘戰，金創滿身；又嘗征吐谷渾，傷脇腸出，線縫復戰。」令孜乃自酌酒於別樽以賜琪。琪知其毒，不得已，再拜飲之；歸，殺一婢，吮其血以解毒，吐黑汁數升，遂帥所部作亂，丁卯，焚掠坊市。令孜奉天子保東城，閉門登樓，命諸軍擊之。琪引兵還營，陳敬瑄命都押牙安金山將兵攻之，琪夜突圍出，奔廣都，從兵皆潰，獨廳吏一人從，息於江岸。琪謂廳吏曰：「陳公知吾無罪，然軍府驚擾，不可以莫之安也。汝事吾能始終，今有以報汝。汝齎吾印劍詣陳公曰：『郭琪走渡江，我以劍擊之，墜水，尸隨湍流下矣；得其印劍以獻。』陳公必據汝所言，牓懸印劍於市以安衆。汝當獲厚賞，吾家亦保無恙。吾自此適廣陵，歸高公，後數日，汝可密以語吾家也。」遂解印劍授之而逸。廳吏以獻敬瑄，果免琪家。突厥掠漕米及行商，振武節度使史憲忠擊破之。是時府庫無蓄積，朝廷以官爵賞功，諸將出征，皆給空名告身，自開府、特進、列卿、大將軍、下至中郎、郎將，聽臨事注名。其後又聽以信牒授人官爵，有至異姓王者。諸軍但以職任相統攝，不復計官爵高下。及清渠之敗，復以官爵收散卒。由是官爵輕而貨重，大將軍告身一通，纔易一醉。凡應募入軍者，一切衣金紫，至有朝士僮僕衣金紫，稱大官，而執賤役者。名器之濫，至是而極焉。道成亦先聞其謀，遣軍主蘇烈、薛淵、太原王天生將兵助粲守石頭。薛淵固辭，道成強之，淵不得已，涕泣拜辭，道成曰：「卿近在石頭，日夕去來，何悲如是，且又何辭？」淵曰：「不審公能保袁公共為一家否？今淵往，與之同則負公，不同則立受禍，何得不悲！」道成曰：「所以遣卿，正為能盡臨事之宜，使我無西顧之憂耳。但當努力，無所多言。」淵，安都之從子也。道成又以驍騎將軍王敬則為直閤，與伯興共總禁兵。夏王勃勃帥騎二萬攻秦，掠取平涼雜胡七千餘戶，進屯依力川。濟川王明坐殺中傅，廢遷房陵。太子承乾旣獲罪，魏王泰日入侍奉，上面許立為太子，岑文本、劉洎亦勸之；長孫無忌固請立晉王治。上謂侍臣曰：「昨青雀投我懷云：『臣今日始得為陛下子，乃更生之日也。臣有一子，臣死之日，當為陛下殺之，傳位晉王。』人誰不愛其子，朕見其如此，甚憐之。」諫議大夫褚遂良曰：「陛下言大失。願審思，勿誤也！安有陛下萬歲後，魏王據天下，肯殺其愛子，傳位晉王者乎！陛下日者旣立承乾為太子，復寵魏王，禮秩過於承乾，以成今日之禍。前事不遠，足以為鑒。陛下今立魏王，願先措置晉王，始得安全耳。」上流涕曰：「我不能爾！」因起，入宮。魏王泰恐上立晉王治，謂之曰：「汝與元昌善，元昌今敗，得無憂乎？」治由是憂形於色，上怪，屢問其故，治乃以狀告；上憮然，始悔立泰之言矣。上面責承乾，承乾曰：「臣為太子，復何所求！但為泰所圖，時與朝臣謀自安之術，不逞之人遂敎臣為不軌耳。今若泰為太子，所謂落其度內。」夏，四月，帝遣供奉官扈異撫諭魏軍，許張彥以刺史。彥請復相、澶、衞三州如舊制。異還，言張彥易與，但遣劉鄩加兵，立當傳首。帝由是不許，但以優詔答之。使者再返，彥裂詔書抵於地，戟手南向詬朝廷，謂德倫曰：「天子愚暗，聽人穿鼻。今我兵甲雖強，苟無外援，不能獨立，宜投款於晉。」遂逼德倫以書求援於晉。前廣州都督裴伷先下獄，上與宰相議其罪。張嘉貞請杖之，張說曰：「臣聞刑不上大夫，為其近於君，且所以養廉恥也。故士可殺不可辱。臣曏巡北邊，聞杖姜皎於朝堂。皎官登三品，亦有微功，有罪應死則死，應流則流，柰何輕加笞辱，以皁隸待之！姜皎事往，不可復追，伷先據狀當流，豈可復蹈前失！」上深然之。嘉貞不悅，退謂說曰：「何論事之深也！」說曰：「宰相，時來則為之。若國之大臣皆可笞辱，但恐行及吾輩。吾此言非為伷先，乃為天下士君子也。」嘉貞無以應。初，伊吾之西，焉耆之北，有黠戛斯部落，卽古之堅昆，唐初結骨也，後更號黠戛斯。乾元中為回鶻所破，自是隔閡不通中國。其君長曰阿熱，建牙青山，去回鶻牙，橐駝行四十日。其人悍勇，吐蕃、回鶻常賂遺之，假以官號。回鶻旣衰，阿熱始自稱可汗。回鶻遣相國將兵擊之，連兵二十餘年，數為黠戛斯所敗，詈回鶻曰：「汝運盡矣，我必取汝金帳！」金帳者，回鶻可汗所居帳也。王晏球在定州城下，日以私財饗士，自始攻至克城未嘗戮一卒。三月，辛巳，晏球入朝，帝美其功；晏球謝久煩饋運而已。卓使司隸校尉劉囂籍吏民有為子不孝、為臣不忠、為吏不清、為弟不順者，皆身誅，財物沒官。於是更相誣引，冤死者以千數。百姓囂囂，道路以目。沈文秀、崔道固為土人所攻，遣使乞降於魏，且請兵自救。垂請入鄴城拜廟，丕弗許，乃潛服而入；亭吏禁之，垂怒，斬吏燒亭而去。石越言於丕曰：「垂敢輕侮方鎮，殺吏燒亭，反形已露，可因此除之。」丕曰：「淮南之敗，垂侍衞乘輿，此功不可忘也。」越曰：「垂尚不忠於燕，安能盡忠於我！失今不取，必為後患。」丕不從。越退，告人曰：「公父子好為小仁，不顧大計，終當為人禽耳。」閏月，加魏博節度使韓簡兼侍中。三月，黃巢陷沂州。佺期勒兵建牙，聲云援洛，欲與仲堪共襲玄。仲堪雖外結佺期而內疑其心，苦止之；猶慮弗能禁，遣從弟遹屯于北境，以遏佺期。佺期旣不能獨舉，又不測仲堪本意，乃解兵。甲午，前靜難節度使侯章獻買宴絹千匹，銀五百兩；帝不受，曰：「諸侯入覲，天子宜有宴犒，豈待買邪！自今如此比者，皆不受。」十一月，改諸廷尉、將作等官名。或謂裕曰：「張綱有巧思，若得綱使為攻具，廣固必可拔也。」會綱自長安還，太山太守申宣執之，送於裕。裕升綱於樓車，使周城呼曰：「劉勃勃大破秦軍，無兵相救。」城中莫不失色。江南每發兵及遣使者至廣固，裕輒潛遣兵夜迎之，明日，張旗鳴鼓而至，北方之民執兵負糧歸裕者，日以千數。圍城益急。張華、封愷皆為裕所獲，超請割大峴以南地為藩臣，裕不許。劉漢宏之黨浸盛，侵掠宋、兗；甲子，徵東方諸道兵討之。春，正月，己巳，以弘靖同平章事，充河東節度使。突厥突利可汗因長孫晟奏言都藍可汗作攻具，欲攻大同城。詔以漢王諒為元帥，尚書左僕射高熲出朔州道，右僕射楊素出靈州道，上柱國燕榮出幽州道以擊都藍，皆取漢王節度；然漢王竟不臨戎。蒙遜還姑臧，見涼太后尹氏而勞之，尹氏曰：「李氏為胡所滅，知復何言！」或謂尹氏曰：「今母子之命在人掌握，柰何傲之！且國亡子死，曾無憂色，何也？」尹氏曰：「存亡死生，皆有天命，柰何更如凡人，為兒女子之悲乎！吾老婦人，國亡家破，豈可復惜餘生，為人臣妾乎！惟速死為幸耳。」蒙遜嘉而赦之，娶其女為牧犍婦。楊仁晸部兵皇甫暉與其徒夜博不勝，因人情不安，遂作亂，劫仁晸曰：「主上所以有天下，吾魏軍力也；魏軍甲不去體，馬不解鞍者十餘年，今天下已定，天子不念舊勞，更加猜忌。遠戍踰年，方喜代歸，去家咫尺，不使相見。今聞皇后弒逆，京師已亂，將士願與公俱歸，仍表聞朝廷。若天子萬福，興兵致討，以吾魏博兵力足以拒之，安知不更為富貴之資乎？」仁晸不從，暉殺之；又劫小校，不從，又殺之。效節指揮使趙在禮聞亂，衣不及帶，踰垣而走，暉追及，曳其足而下之，示以二首，在禮懼而從之。亂兵遂奉以為帥，焚掠貝州。暉，魏州人；在禮，涿州人也。詰旦，暉等擁在禮南趣臨清、永濟、館陶，所過剽掠。九月，丁巳，以國哀罷國子學。備由是詣亮，凡三往，乃見。因屏人曰：「漢室傾頹，姦臣竊命，孤不度德量力，欲信大義於天下，而智術淺短，遂用猖蹶，至于今日。然志猶未已，君謂計將安出？」亮曰：「今曹操已擁百萬之衆，挾天子而令諸侯，此誠不可與爭鋒。孫權據有江東，已歷三世，國險而民附，賢能為之用，此可與為援而不可圖也。荊州北據漢、沔，利盡南海，東連吳會，西通巴、蜀，此用武之國，而其主不能守，此殆天所以資將軍也。益州險塞，沃野千里，天府之土；劉璋闇弱，張魯在北，民殷國富而不知存恤，智能之士思得明君。將軍旣帝室之胄，信義著於四海，若跨有荊、益，保其巖阻，撫和戎、越，結好孫權，內脩政治，外觀時變，則霸業可成，漢室可興矣。」備曰：「善！」於是與亮情好日密。關羽、張飛不悅，備解之曰：「孤之有孔明，猶魚之有水也。願諸君勿復言。」羽、飛乃止。侍中劉曄為帝所親重。帝將伐蜀，朝臣內外皆曰：「不可」。曄入與帝議，則曰「可伐」；出與朝臣言，則曰「不可」。曄有膽智，言之皆有形。中領軍楊暨，帝之親臣，又重曄，執不可伐之議最堅，每從內出，輒過曄，曄講不可之意。後暨與帝論伐蜀事，暨切諫，帝曰：「卿書生，焉知兵事！」暨謝曰：「臣言誠不足采，侍中劉曄，先帝謀臣，常曰蜀不可伐。」帝曰：「曄與吾言蜀可伐。」暨曰：「曄可召質也。」詔召曄至，帝問曄，終不言。後獨見，曄責帝曰：「伐國，大謀也，臣得與聞大謀，常恐瞇夢漏泄以益臣罪，焉敢向人言之！夫兵詭道也，軍事未發，不厭其密。陛下顯然露之，臣恐敵國已聞之矣。」於是帝謝之。曄見出，責暨曰：「夫釣者中大魚，則縱而隨之，須可制而後牽，則無不得也。人主之威，豈徒大魚而已！子誠直臣，然計不足采，不可不精思也。」暨亦謝之。魯穆公薨，子共公奮立。吳元濟見其下數叛，兵勢日蹙，六月，壬戌，上表謝罪，願束身自歸。上遣中使賜詔，許以不死；而為左右及大將董重質所制，不得出。太史公曰：魏惠王所以身不死、國不分者，二國之謀不和也。若從一家之謀，魏必分矣。故曰：「君終，無適子，其國可破也。」六月，丁酉，李世勣攻白巖城西南，上臨其西北。城主孫代音潛遣腹心請降，臨城，投刀鉞為信，且曰：「奴願降，城中有不從者。」上以唐幟與其使，曰：「必降者，宜建之城上。」代音建幟，城中人以為唐兵已登城，皆從之。西川節度使路巖，喜聲色遊宴，委軍府政事於親吏邊咸、郭籌，皆先行後申，上下畏之。嘗大閱，二人議事，默書紙相示而焚之，軍中以為有異圖，驚懼不安。朝廷聞之，十一月，戊辰，徙巖荊南節度使。咸、籌潛知其故，遂亡命。春，正月，王僧辯發建康，承制使陳霸先代鎮揚州。是歲，京師及山東、江、淮旱、饑。吳主加徐知誥大丞相、尚父、嗣齊王、九錫，辭不受。臣光曰：穰侯援立昭王，除其災害；薦白起為將，南取鄢、郢，東屬地於齊，使天下諸侯稽首而事秦，秦益強大者，穰侯之功也。雖其專恣驕貪足以賈禍，亦未至盡如范睢之言。若睢者，亦非能為秦忠謀，直欲得穰侯之處，故搤其吭而奪之耳。遂使秦王絕母子之義，失舅甥之恩。要之，睢真傾危之士哉！乙未，周天元如溫湯。乙卯。魏主濟自靈昌津，遂如東郡、陳留。子思言苟變於衞侯曰：「其才可將五百乘。」公曰：「吾知其可將；然變也嘗為吏，賦於民而食人二雞子，故弗用也。」子思曰：「夫聖人之官人，猶匠之用木也，取其所長，棄其所短；故233cc梓連抱而有數尺之朽，良工不棄。今君處戰國之世，選爪牙之士，而以二卵棄干城之將，此不可使聞於鄰國也。」公再拜曰：「謹受敎矣。」秦人聞天錫殺閻負、梁殊，八月，梁熙、姚萇、王統、李辯濟自清石津，攻涼驍烈將軍梁濟於河會城，降之。甲申，苟萇濟自石城津，與梁熙等會攻纏縮城，拔之。馬建懼，自楊非退屯清塞。天錫又遣征東將軍掌據帥衆三萬軍于洪池，天錫自將餘衆五萬，軍于金昌城。安西將軍敦煌宋皓言於天錫曰：「臣晝察人事，夜觀天文，秦兵不可敵也，不如降之。」天錫怒，貶皓為宣威護軍。廣武太守辛章曰：「馬建出於行陳，必不為國家用。」苟萇使姚萇帥甲士三千為前驅。庚寅，馬建帥萬人迎降，餘兵皆散走。辛卯，苟萇及掌據戰于洪池，據兵敗，馬為亂兵所殺，其屬董儒授之以馬，據曰：「吾三督諸軍，再秉節鉞，八將禁旅，十總禁兵，寵任極矣。今卒困於此，此吾之死地也，尚安之乎！」乃就帳免胄，西向稽首，伏劍而死。秦兵殺軍司席仂。癸巳，秦兵入清塞，天錫遣司兵趙充哲帥衆拒之。秦兵與充哲戰于赤岸，大破之，俘斬三萬八千級，充哲死。天錫出城自戰，城內又叛。天錫與數千騎奔還姑臧。甲午，秦兵至姑臧，天錫素車白馬，面縛輿櫬，降于軍門。苟萇釋縛焚櫬，送于長安。涼州郡縣悉降於秦。景伯母崔氏，通經，有明識。貝丘婦人列其子不孝，景伯以白其母，母曰：「吾聞聞名不如見面，山民未知禮義，何足深責！」乃召其母，與之對榻共食，使其子侍立堂下，觀景伯供食。未旬日，悔過求還；崔氏曰：「此雖面慚，其心未也，且置之。」凡二十餘日，其子叩頭流血，母涕泣乞還，然後聽之，卒以孝聞。景伯，法壽之族子也。羣臣屢表請封西嶽，許之。春，正月，戊辰，蜀桑弘志克金州，執全師朗，獻于成都，蜀主釋之。初，尚書武威周毖、城門校尉汝南伍瓊，說董卓矯桓、靈之政，擢用天下名士以收衆望，卓從之，命毖、瓊與尚書鄭泰、長史何顒等沙汰穢惡，顯拔幽滯。於是徵處士荀爽、陳紀、韓融、申屠蟠。復就拜爽平原相，行至宛陵，遷光祿勳，視事三日，進拜司空。自被徵命及登台司，凡九十三日。又以紀為五官中郎將，融為大鴻臚。紀，寔之子；融，韶之子也。爽等皆畏卓之暴，無敢不至。獨申屠蟠得徵書，人勸之行，蟠笑而不答，卓終不能屈，年七十餘，以壽終。卓又以尚書韓馥為冀州牧，侍中劉岱為兗州刺史，陳留孔伷為豫州刺史，東平張邈為陳留太守，潁川張咨為南陽太守。卓所親愛，並不處顯職，但將校而已。夏，四月，徙海西公於吳縣西柴里，敕吳國內史刁彝防衞，又遣御史顧允監察之。彝，協之子也。魏兵皆父子相承數百年，族姻磐結，不願分徙。德倫屢趣之，應行者皆嗟怨，連營聚哭。己丑，劉鄩屯南樂，先遣澶州刺史王彥章將龍驤五百騎入魏州，屯金波亭。魏兵相與謀曰：「朝廷忌吾軍府強盛，欲設策使之殘破耳。吾六州歷代藩鎮，兵未嘗遠出河門，一旦骨肉流離，生不如死。」是夕，軍亂，縱火大掠，圍金波亭，王彥章斬關而走。詰旦，亂兵入牙城，殺賀德倫之親兵五百人，劫德倫置樓上。有效節軍校張彥者，自帥其黨，拔白刃，止剽掠。辛丑，流鬼國遣使入貢。去京師萬五千里，濱於北海，南鄰靺鞨，未嘗通中國，重三譯而來。上以其使者佘志為騎都尉。侯景圍譙城不下，退攻城父，拔之。壬申，遣其行臺左丞王偉等詣建康說上曰：「鄴中文武合謀，召臣共討高澄，事泄，澄幽元善見於金墉，殺諸元六十餘人。河北物情，俱念其主，請立元氏一人以從人望，如此，則陛下有繼絕之名，臣景有立功之效，河之南北，為聖朝之邾、莒；國之男女，為大梁之臣妾。」上以為然，乙亥，下詔以太子舍人元貞為咸陽王，資以兵力，使還北主魏，須渡江，許卽位，儀衞以乘輿之副給之。貞，樹之子也。周師入齊境，禁伐樹踐稼，犯者皆斬。丁未，周主攻河陰大城，拔之。齊王憲拔武濟；進圍洛口，拔東、西二城，縱火焚浮橋，橋絕。齊永橋大都督太安傅伏，自永橋夜入中潬城。周人旣克南城，圍中潬，二旬不下。洛州刺史獨孤永業守金墉，周主自攻之，不克。永業通夜辦馬槽二千，周人聞之，以為大軍且至而憚之。上將幸洛陽，命將作大匠閻立德行清暑之地。秋，八月，庚午，作襄城宮於汝州西山。立德，立本之兄也。己未，大赦。裕募人為兵，賞之同京口赴義之科。發民治石頭城。議者謂宜分兵守諸津要，裕曰：「賊衆我寡，若分兵屯守，則測人虛實；且一處失利，則沮三軍之心。今聚衆石頭，隨宜應赴，旣令彼無以測多少，又於衆力不分。若徒旅轉集，徐更論之耳。」禮部員外郎楊仲昌議曰：「鄭文貞公魏徵始加舅服至小功五月。雖文貞賢也，而周、孔聖也，以賢改聖，後學何從！竊恐內外乖序，親疏奪倫，情之所沿，何所不至！昔子路有姊之喪而不除，孔子曰：『先王制禮，行道之人，皆不忍也。』子路除之。此則聖人援事抑情之明例也。記曰：『毋輕議禮。』明其蟠於天地，並彼日月，賢者由之，安敢損益也！」勢悉衆出戰于成都之笮橋，溫前鋒不利，參軍龔護戰死，矢及溫馬首。衆懼，欲退，而鼓吏誤鳴進鼓；袁喬拔劍督士卒力戰，遂大破之。溫乘勝長驅至成都，縱火燒其城門。漢人惶懼，無復鬬志。勢夜開東門走，至葭萌，使散騎常侍王幼送降文於溫，自稱「略陽李勢叩頭死罪，」尋輿櫬面縛詣軍門。溫解縛焚櫬，送勢及宗室十餘人於建康；引漢司空譙獻之等以為參佐，舉賢旌善，蜀人悅之。己酉，贈吳越王元瓘母陳氏為晉國太夫人。元瓘性孝，尊禮母黨，厚加賜與，而未嘗遷官，授以重任。魏博節度使何進滔薨，軍中推其子都知兵馬使重順知留後。初，將軍高仙芝，本高麗人，從軍安西。仙芝驍勇，善騎射。節度使夫蒙靈詧屢薦至安西副都護、都知兵馬使，充四鎮節度副使。日有食之，旣。九月，戊辰，伊吾城主入朝。隋末，伊吾內屬，置伊吾郡；隋亂，臣於突厥。頡利旣滅，舉其屬七城來降，因以其地置伊西州。三月，庚子，魏以東陽王丕為司徒。丁卯，宋州節度使衡王友諒獻瑞麥，一莖三穗，帝曰：「豐年為上瑞。今宋州大水，安用此為！」詔除本縣令名，遣使詰責友諒，以兗海留後惠王友能代為宋州留後。友諒、友能，皆全昱子也。己未，羣臣請上尊號曰乾元大聖光天文武孝感皇帝；許之。程千里執阿布思，獻於闕下，斬之。甲子，以千里為金吾大將軍，以封常清權北庭都護、伊西節度使。以循州司馬牛僧孺為衡州長史，封州流人李宗閔為郴州司馬，恩州司馬崔珙為安州長史，潮州刺史楊嗣復為江州刺史，昭州刺史李珏為郴州刺史。僧孺等五相皆武宗所貶逐，至是，同日北遷。宗閔未離封州而卒。初，平南將軍孫旂之子弼、弟子髦、輔、琰皆附會孫秀，與之合族，旬月間致位通顯。及倫稱帝，四子皆為將軍，封郡侯，以旂為車騎將軍、開府。旂以弼等受倫官爵過差，必為家禍，遣幼子回責之，弼等不從，旂不能制，慟哭而已。魏相好觀漢故事及便宜章奏，數條漢興已來國家便宜行事及賢臣賈誼、鼂錯、董仲舒等所言，奏請施行之。相敕掾史按事郡國，及休告，從家還至府，輒白四方異聞。或有逆賊、風雨災變，郡不上，相輒奏言之。與御史大夫丙吉同心輔政，上皆重之。九月，蜀主與太后、太妃遊青城山，歷丈人觀、上清宮，遂至彭州陽平化、漢州三學山而還。又詔以「候官千數，重罪受賕不列，輕罪吹毛發舉，宜悉罷之。」更置謹直者數百人，使防邏街術，執喧鬬者而已。自是吏民始得安業。何謂瓦解？吳、楚、齊、趙之兵是也。七國謀為大逆，號皆稱萬乘之君，帶甲數十萬，威足以嚴其境內，財足以勸其士民；然不能西攘尺寸之地而身為禽於中原者，此其故何也？非權輕於匹夫而兵弱於陳涉也。當是之時，先帝之德未衰而安土樂俗之民衆，故諸侯無竟外之助，此之謂瓦解。故曰天下之患不在瓦解。三月，丁巳朔，李紹真奏克刑州，擒趙太等。庚申，紹真引兵至鄴都，營於城西北，以太等徇於鄴都城下而殺之。辛亥，東昏侯祀南郊，大赦。九月，癸丑，上急召韓偓，謂曰：「聞全忠欲來除君側之惡，大是盡忠，然須令與茂貞共其功；若兩帥交爭，則事危矣。卿為我語崔胤，速飛書兩鎮，使相與合謀，則善矣。」壬戌，上又謂偓曰：「繼誨、彥弼輩驕橫益甚，累日前與繼筠同入，輒於殿東令小兒歌以侑酒，令人驚駭。」對曰：「臣必知其然；茲事失之於初。當正旦立功之時，但應以官爵、田宅、金帛酬之，不應聽其恣出入禁中。此輩素無知識，數求入對，或僭易薦人，稍有不從，則生怨望；況惟知嗜利，為敕使以厚利雇之，令其如此耳。崔胤本留衞兵，欲以制敕使也，今敕使、衞兵相與為一，將若之何！汴兵若來，必與岐兵鬬於闕下，臣竊寒心。」上但愀然憂沮而已。沈充拔吳國，殺內史張茂。是日晚，帝入洛陽，止于舊第。唐兵皆解甲待罪，帝慰而釋之。帝命劉知遠部署京城，知遠分漢軍使還營，館契丹於天宮寺，城中肅然，無敢犯令。士民避亂竄匿者，數日皆還復業。黃巢寇掠蘄、黃，曾元裕擊破之，斬首四千級。巢遁去。甲寅，遣將軍桑顯和等攻呂崇茂於夏縣。辛丑，丞相昱與大司馬溫會涂中，以謀後舉；以溫世子熙為豫州刺史、假節。南單于劫張楊以叛袁紹，屯於黎陽。董卓以楊為建義將軍、河內太守。高麗遣其將葛盧孟光將衆數萬隨陽伊至和龍迎燕王。高麗屯于臨川。燕尚書令郭生因民之憚遷，開城門納魏兵，魏人疑之，不入。生遂勒兵攻燕王，王引高麗兵入自東門，與生戰于闕下，生中流矢死。葛盧孟光入城，命軍士脫弊褐，取燕武庫精仗以給之，大掠城中。秋，七月，劉顯復引兵攻鄴，魏主閔擊敗之。顯還，稱帝於襄國。是歲，潁川太守趙廣漢為京兆尹。潁川俗，豪桀相朋黨。廣漢為缿筩，受吏民投書，使相告訐，於是更相怨咎，姦黨散落，盜賊不敢發。匈奴降者言匈奴中皆聞廣漢名，由是入為京兆尹。廣漢遇吏，殷勤甚備，事推功善，歸之於下，行之發於至誠，吏咸願為用，僵仆無所避。廣漢聰明，皆知其能之所宜，盡力與否；其或負者。輒收捕之，無所逃；案之，罪立具，卽時伏辜。尤善為鉤距以得事情，閭里銖兩之姦皆知之。長安少年數人會窮里空舍，謀共劫人；坐語未訖，廣漢使吏捕治，具服。其發姦擿伏如神。京兆政清，吏民稱之不容口。長老傳以為自漢興，治京兆者莫能及。胡人衣食之業，不著於地，其勢易以擾亂邊境，往來轉徙，時至時去；此胡人之生業，而中國之所以離南畮也。今胡人數轉牧、行獵於塞下，以候備塞之卒，卒少則入。陛下不救，則邊民絕望而有降敵之心；救之，少發則不足，多發，遠縣纔至，則胡又已去。聚而不罷，為費甚大；罷之，則胡復入。如此連年，則中國貧苦而民不安矣。陛下幸憂邊境，遣將吏發卒以治塞，甚大惠也。然今遠方之卒守塞，一歲而更，不知胡人之能。不如選常居者家室田作，且以備之，以便為之高城深塹；要害之處，通川之道，調立城邑，毋下千家。先為室屋，具田器，乃募民，免罪，拜爵，復其家，予冬夏衣、稟食，能自給而止。塞下之民，祿利不厚，不可使久居危難之地。胡人入驅而能止其所驅者，以其半予之，縣官為贖。其民如是，則邑里相救助，赴胡不避死。非以德上也，欲全親戚而利其財也；此與東方之戍卒不習地勢而心畏胡者功相萬也。以陛下之時，徙民實邊，使遠方無屯戍之事；塞下之民，父子相保，無係虜之患；利施後世，名稱聖明，其與秦之行怨民，相去遠矣。」左武候大將軍安修仁擊睦伽陀於且渠川，破之。夏，四月，吳左大司馬施績卒。以鎮軍大將軍陸抗都督信陵、西陵、夷道、樂鄉、公安諸軍事，治樂鄉。初，蜀主之為太子，高祖為聘兵部尚書高知言女為妃，無寵，及韋妃入宮，尤見疏薄，至是遣還家，知言驚仆，不食而卒。韋妃者，徐耕之孫也，有殊色，蜀主適徐氏，見而悅之，太后因納於後宮，蜀主不欲娶於母族，託云韋昭度之孫。初為婕妤，累加元妃。以夔州總管趙郡王孝恭為荊州總管。丙子，以左僕射裴冕同平章事。初，元載為新平尉，冕嘗薦之，故載舉以為相，亦利其老病易制。受命之際，蹈舞仆地，載趨而扶之，代為謝詞。十二月，戊戌，冕薨。西陵督步騭上疏曰：「顧雍、陸遜、潘濬，志在竭誠，寢食不寧，念欲安國利民，建久長之計，可謂心膂股肱社稷之臣矣。宜各委任，不使他官監其所司，課其殿最。此三臣思慮不到則已，豈敢欺負所天乎！」臨海賊杜雄陷台州。初，魏主遷都，變易舊俗，幷州刺史新興公丕皆所不樂；帝以其宗室耆舊，亦不之逼，但誘示大理，令其不生同異而已。及朝臣皆變衣冠，朱衣滿坐，而丕獨胡服於其間，晚乃稍加冠帶，而不能脩飾容儀，帝亦不強也。任城王澄攻鍾離，上遣冠軍將軍張惠紹等將兵五千送糧詣鍾離，澄遣平遠將軍劉思祖等邀之。丁酉，戰于邵陽；大敗梁兵，俘惠紹等十將，殺虜士卒殆盡。思祖，芳之從子也。尚書論思祖功，應封千戶侯；侍中、領右衞將軍元暉求二婢於思祖，不得，事遂寢。暉，素之孫也。乙未，侯景自加宇宙大將軍、都督六合諸軍事，以詔文呈上。上驚曰：「將軍乃有宇宙之號乎！」太宰易又詣闕上疏極諫，聰大怒，手壞其疏。三月，易忿恚而卒。易素忠直，陳元達倚之為援，得盡諫諍。及卒，元達哭之慟，曰：「『人之云亡，邦國殄悴。』吾旣不復能言，安用默默苟生乎！」歸而自殺。馬希萼表請別置進奏務於京師。九月，辛巳，詔以湖南已有進奏務，不許。亦賜楚王希廣詔，勸以敦睦。夏，六月，癸丑，以鹽州防禦使王寬為安南經略使。時李鄠自武州收集土軍，攻羣蠻，復取安南；朝廷責其失守，貶儋州司戶。鄠初至安南，殺蠻酋杜守澄，其宗黨遂誘道羣蠻陷交趾，朝廷以杜氏強盛，務在姑息，冀收其力用，乃贈守澄父存誠金吾將軍，再舉鄠殺守澄之罪，長流崖州。丙戌，以朔方節度使兼中書令韓遜為潁川王。遜本靈州牙校，唐末據本鎮，朝廷因而授以節鉞。己卯，以孟漢瓊知內侍省事，充宣徽北院使。漢瓊，本趙王鎔奴也。時范延光、趙延壽雖為樞密使，懲安重悔以剛愎得罪，每於政事不敢可否；獨漢瓊與王淑妃居中用事，人皆憚之。先是，宮中須索稍踰常度，重誨輒執奏，由是非分之求殆絕。至是，漢瓊直以中宮之命取府庫物，不復關由樞密院及三司，亦無語文書，所取不可勝紀。戊戌，魏大赦。秋，七月，詔宇文化及之黨萊州刺史牛方裕、絳州刺史薛世良、廣州都督長史唐奉義、隋武牙郎將元禮並除名徙邊。唐初，詔敕皆中書、門下官有文者為之。乾封以後，始召文士元萬頃、范履冰等草諸文辭，常於北門候進止，時人謂之「北門學士」。中宗之世，上官昭容專其事。上卽位，始置翰林院，密邇禁廷，延文章之士，下至僧、道、書、畫、琴、棋、數術之工皆處之，謂之「待詔」。刑部尚書張均及弟太常卿垍皆翰林院供奉。上欲加安祿山同平章事，已令張垍草制。楊國忠諫曰：「祿山雖有軍功，目不知書，豈可為宰相！制書若下，恐四夷輕唐。」上乃止。乙巳，加祿山左僕射，賜一子三品、一子四品官。魏廣陵惠王羽通於員外郎馮俊興妻，夜往，為俊興所擊而匿之；五月，壬子，卒。朝廷遣侍中劉沈假節統羅尚、許雄等軍，討李流。行至長安，河間王顒留沈為軍師，遣席薳代之。戊寅，賜朱全忠號回天再造竭忠守正功臣，賜其僚佐敬翔等號迎鑾協贊功臣，諸將朱友寧等號迎鑾果毅功臣，都頭以下號四鎮靜難功臣。閩人鑄永隆通寶大鐵錢，一當鉛錢百。夏，四月，丁巳，大業殿西院火。帝以為盜起，驚走，入西苑，匿草間，火定乃還。帝自八年以後，每夜眠恆驚悸，云有賊，令數婦人搖撫，乃得眠。慧龍在郡十年，農戰並脩，大著聲績，歸附者萬餘家。帝縱反間於魏，云「慧龍自以功高位下，欲引宋人入寇，因執司馬楚之以叛。」魏主聞之，賜慧龍璽書曰：「劉義隆畏將軍如虎，欲相中害；朕自知之。風塵之言，想不足介意。」帝復遣刺客呂玄伯刺之，曰：「得慧龍首，封二百戶男，賞絹千匹。」玄伯詐為降人，求屏人有所論；慧龍疑之，使人探其懷，得尺刀。玄伯叩頭請死，慧龍曰：「各為其主耳。」釋之。左右諫曰：「宋人為謀未已，不殺玄伯，無以制將來。」慧龍曰：「死生有命，彼亦安能害我！我以仁義為扞蔽，又何憂乎！」遂捨之。帝以魏寇為憂，咨訪羣臣。御史中丞何承天上表，以為：「凡備匈奴之策，不過二科：武夫盡征伐之謀，儒生講和親之約。今若欲追蹤衞、霍，自非大田淮、泗，內實青、徐，使民有贏儲，野有積穀，然後發精卒十萬，一舉蕩夷，則不足為也。若但欲遣軍追討，報其侵暴，則彼必輕騎奔走，不肯會戰；徒興巨費，不損於彼，報復之役，將遂無已。斯策之最末者也。安邊固守，於計為長。臣竊以曹、孫之霸，才均智敵，江、淮之間，不居各數百里。何者？斥候之郊，非耕牧之地，故堅壁清野以俟其來，整甲繕兵以乘其弊；保民全境，不出此塗。要而歸之，其策有四：一曰移遠就近。今青、兗舊民及冀州新附，在界首者三萬餘家，可悉徙置大峴之南，以實內地。二曰多築城邑以居新徙之家，假其經用，春夏佃牧，秋冬入保。寇至之時，一城千家，堪戰之士，不下二千，其餘羸弱，猶能登陴鼓譟，足抗羣虜三萬矣。三曰纂偶車牛以載糧械。計千家之資，不下五百耦牛，為車五百兩，參合鉤連以衞其衆；設使城不可固，平行趨險，賊所不能干，有急徵發，信宿可聚。四曰計丁課仗。凡戰士二千，隨其便能，各自有仗，素所服習，銘刻由己，還保輸之於庫，出行請以自新。弓簳利鐵，民不得者，官以漸充之。數年之內，軍用粗備矣。近郡之師，遠屯清、濟，功費旣重，嗟怨亦深，以臣料之，未若卽用彼衆之易也。今因民所利，導而帥之，兵強而敵不戒，國富而民不勞，比於優復隊伍，坐食糧廩者，不可同年而校矣。」是歲，以執金吾梁冀為河南尹。冀性嗜酒，逸遊自恣，居職多縱暴非法。父商所親客雒陽令呂放以告商，商以讓冀。冀遣人於道刺殺放，而恐商知之，乃推疑放之怨仇，請以放弟禹為雒陽令，使捕之；盡滅其宗、親、賓客百餘人。先是五坊小兒張捕鳥雀於閭里者，皆為暴橫以取人錢物，至有張羅網於門不許人出入者，或張井上使不得汲者，近之，輒曰「汝驚供奉鳥雀！」卽痛毆之，出錢物求謝，乃去。或相聚飲食於酒食之肆，醉飽而去，賣者或不知，就索其直，多被毆詈；或時留蛇一囊為質，曰：「此蛇所以致鳥雀而捕之者，今留付汝，幸善飼之，勿令飢渴。」賣者愧謝求哀，乃攜挈而去。上在東官，皆知其弊，故卽位首禁之。九月，癸卯，以鳳翔節度使李茂貞為鳳翔、彰義節度使。程銀、侯選、龐悳皆隨魯降。魏公操復銀、選官爵，拜悳立義將軍。己丑，上遣中使往察軍情，軍中多與南金。辛卯，上復遣高品薛盈珍齎詔詣寧州。六月，甲午，盈珍至軍，宣詔曰：「朝寀所將本朔方軍，今將幷之，以壯軍勢，威戎狄，以李朝寀為使，南金副之，軍中以為何如？」諸將皆奉詔。癸丑，唐主以千春節置酒，晉國長公主上壽畢，辭歸晉陽。帝醉，曰：「何不且留？遽歸，欲與石郎反邪！」石敬瑭聞之，益懼。仇池人李洪聚衆，自言應王；梁會求救於氐王楊文德，文德曰：「兩雄不並立，若須我者，宜先殺洪。」會誘洪斬之，送首於文德。五月，癸亥，魏主遣安豐公閭根帥騎赴上邽，未至，會棄東城走。敕文先掘重塹於外，嚴兵守之，格鬬從夜至旦。敕文曰：「賊知無生路，致死於我，多殺傷士卒，未易克也。」乃以白虎幡宣告會衆，降者赦之，會衆遂潰；分兵追討，悉平之。略陽人王元達聚衆屯松多川，敕文又討平之。秦王從榮旣死，朱洪實妻入宮，司衣王氏語及秦王，王氏曰：「秦王為人子，不在左右侍疾，致人歸禍，是其罪也；若云大逆，則厚誣矣。朱司徒最受王恩，當時不為之辨，惜哉！」洪實聞之，大懼，與康義誠以其語白閔帝，且言王氏私於從榮，為之詗宮中事，辛亥，賜王氏死。事連王淑妃，淑妃素厚於從榮，帝由是疑之。孟知祥以故蜀鎮江節度使張武為峽路行營招收討伐使，將水軍趣夔州，以左飛棹指揮使袁彥超副之。以宇文孝伯為車騎大將軍，與王軌並加開府儀同三司。初，孝伯與帝同日生，太祖愛之，養於第中，幼與帝同學。及卽位，欲引致左右，託言欲與孝伯講習舊經，故護弗之疑也，以為右侍上士，出入臥內，預聞機務。孝伯為人，沈正忠諒。朝政得失，外間細事，無不使帝聞之。時僧孺與李德裕皆有入相之望；德裕出為浙西觀察使，八年不遷，以為李逢吉排己，引僧孺為相。由是牛、李之怨愈深。丁酉，上召李茂貞、蘇檢、李繼誨、李彥弼、李繼岌、李繼遠、李繼忠食，議與朱全忠和，上曰：「十六宅諸王以下，凍餒死者日有數人。在內諸王及公主、妃嬪，一日食粥，一日食湯餅，今亦竭矣。卿等意如何？」皆不對。上曰：「速當和解耳！」壬午，魏主臨朝堂，黜陟百官，謂諸尚書曰：「尚書，樞機之任，非徒總虛務，行文書而已；朕之得失，盡在於此。卿等居官，年垂再期，未嘗獻可替否，進一賢退一不肖，此最罪之大者。」又謂錄尚書事廣陵王羽曰：「汝為朕弟，居機衡之右，無勤恪之聲，有阿黨之迹。今黜汝錄尚書、廷尉，但為特進、太子太保。」又謂尚書令陸叡曰：「叔翻到省之初，甚有善稱；比來偏頗懈怠，由卿不能相導以義。雖無大責，宜有小罰，今奪卿祿一期。」又謂左僕射拓跋贊曰：「叔翻受黜，卿應大辟；但以咎歸一人，不復重責；今解卿少師，削祿一期。」又謂左丞公孫良、右丞乞伏義受曰：「卿罪亦應大辟；可以白衣守本官，冠服祿卹盡從削奪。若三年有成，還復本任；無成，永歸南畝。」又謂尚書任城王澄曰：「叔神志驕傲，可解少保。」又謂長兼尚書于果曰：「卿不勤職事，數辭以疾。可解長兼，削祿一期。」其餘守尚書尉羽、盧淵等，並以不職，或解任，或黜官，或奪祿，皆面數其過而行之。淵，昶之兄也。己卯，詔祀郊廟，初乘玉路。三月，戊子，河陽軍亂，逐監軍冉庭蘭出城，大掠三日。庭蘭成備而入，誅亂者數十人，乃定。涼州刺史趙持滿，多力善射，喜任俠，其從母為韓瑗妻，其舅駙馬都尉長孫銓，無忌之族弟也，銓坐無忌，流巂州。許敬宗恐持滿作難，誣云無忌同反，驛召至京師，下獄，訊掠備至，終無異辭，曰：「身可殺也，辭不可更！」吏無如之何，乃代為獄辭結奏。戊戌，誅之，尸於城西，親戚莫敢視。友人王方翼歎曰：「欒布哭彭越，義也；文王葬枯骨，仁也。下不失義，上不失仁，不亦可乎！」乃收而葬之。上聞之，不罪也。方翼，廢后之從祖兄也。長孫銓至流所，縣令希旨杖殺之。武衞將軍奚毅，建義初往來通命，帝每期之甚重，然猶以榮所親信，不敢與之言情。毅曰：「若必有變，臣寧死陛下，不能事契胡！」帝曰：「朕保天柱無異心，亦不忘卿忠款。」是歲，閩王審知為其子牙內都指揮使延鈞娶越主巖之女。羅尚遣從事督遣流民，限七月上道。時流民布在梁、益，為人傭力，聞州郡逼遣，人人愁怨，不知所為；且水潦方盛，年穀未登，無以為行資。特復遣閻式詣尚，求停至冬；辛冉及犍為太守李苾以為不可。尚舉別駕杜弢秀才，式為弢說逼移利害，弢亦欲寬流民一年；尚用冉、苾之謀，不從；弢乃致秀才板，出還家。冉性貪暴，欲殺流民首領，取其資貨，乃與苾白尚，言：「流民前因趙廞之亂，多所剽掠，宜因移設關以奪取之。」尚移書梓潼太守張演，於諸要施關，搜索寶貨。蒙遜入酒泉，禁侵掠，士民安堵。以宋繇為吏部郎中，委之選舉；涼之舊臣有才望者，咸禮而用之。以其子牧犍為酒泉太守。敦煌太守李恂，翻之弟也，與翻等棄敦煌奔北山。蒙遜以索嗣之子元緒行敦煌太守。蕭遘因邠寧奏事判官李松年至鳳翔，遣召朱玫亟迎車駕，癸巳，玫引步騎五千至鳳翔。孔緯詣宰相，欲宣詔召之；蕭遘、裴澈以令孜在上側，不欲往，辭疾不見。緯令臺吏趣百官詣行在，皆辭以無袍笏，緯召三院御史，泣謂：「布衣親舊有急，猶當赴之。豈有天子蒙塵，為人臣子，累召而不往者！」御史請辦裝數日而行，緯拂衣起曰：「吾妻病垂死且不顧，諸君善自為謀，請從此辭！」乃詣李昌符，請騎衞送至行在，昌符義之，贈裝錢，遣騎送之。莽下詔：「將以是歲四仲月徧行巡狩之禮，太官齎糒、乾肉，內者行張坐臥；所過毋得有所給。俟畢北巡狩之禮，卽于土中居洛陽之都。」羣公奏言：「皇帝至孝，新遭文母之喪，顏色未復，飲食損少；今一歲四巡，道路萬里，春秋尊，非糒、乾肉之所能堪。且無巡狩，須闋大服，以安聖體。」莽從之，要期以天鳳七年巡狩；厥明年，卽土之中，遣太傅平晏、大司空王邑之洛陽營相宅兆，圖起宗廟、社稷、郊兆云。壬寅，回紇擅出鴻臚寺，白晝殺人，有司擒之；上釋不問。故事，宰相於門下省議事，謂之政事堂，故長孫無忌為司空，房玄齡為僕射，魏徵為太子太師，皆知門下省事。及裴炎遷中書令，始遷政事堂於中書省。策，敦煌人。光逢，隱之子也。李雄以范長生有名德，為蜀人所重，欲迎以為君而臣之，長生不可。諸將固請雄卽尊位，冬，十月，雄卽成都王位，大赦，改元建興。除晉法，約法七章。以其叔父驤為太傅，兄始為太保，李離為太尉，李雲為司徒，李璜為司空，李國為太宰，閻式為尚書令，楊褒為僕射。尊母羅氏為王太后，追尊父特為成都景王。雄以李國、李離有智謀，凡事必咨而後行，然國、離事雄彌謹。楊文德坐失守，免官，削爵土。初，肅宗以陝西節度使郭英乂領神策軍，使內侍魚朝恩監其軍；英乂入為僕射，朝恩專將之。及上幸陝，朝恩舉在陝兵與神策軍迎扈，悉號神策軍，天子幸其營。及京師平，朝恩遂以軍歸禁中，自將之，然尚未得與北軍齒。至是，朝恩以神策軍從上屯苑中，其勢寖盛，分為左、右廂，居北軍之右矣。八月，魏高涼王那等破蓋吳，獲其二叔；諸將欲送詣平城，長安鎮將陸俟曰：「長安險固，風俗豪忮，平時猶不可忽，況承荒亂之餘乎！今不斬吳，則長安之變未已也。吳一身潛竄，非其親信，誰能獲之！若停十萬之衆以追一人，又非長策。不如私許吳叔，免其妻子，使自追吳，擒之必矣。」諸將咸曰：「今賊黨衆已散，唯吳一身，何所能至？」俟曰：「諸君不見毒蛇乎！不斷其首，猶能為害。吳天性凶狡，今若得脫，必自稱王者不死，以惑愚民，為患愈大。」諸將曰：「公言是也。但得賊不殺，而更遣之，若遂往不返，將何以任其罪？」俟曰：「此罪，我為諸君任之。」高涼王那亦以俟計為然，遂赦二叔，與刻期而遣之。及期，吳叔不至，諸將皆咎俟，俟曰：「彼伺之未得其便耳，必不負也。」後數日，吳叔果以吳首來，傳詣平城。永昌王仁等討吳餘黨白廣平、路那羅等，悉平之。以陸俟為內都大官。九月，秦王堅以梁熙為涼州刺史，鎮姑臧。徙豪右七千餘戶于關中，餘皆按堵如故。封天錫為歸義侯，拜北部尚書。初，秦兵之出也，先為天錫築第於長安，至則居之。以天錫晉興太守隴西彭和正為黃門侍郎，治中從事武興蘇膺、敦煌太守張烈為尚書郎，西平太守金城趙凝為金城太守，高昌楊幹為高昌太守；餘皆隨才擢敍。思結部落飢貧，朔州刺史新豐張儉招集之，其不來者，仍居磧北，親屬私相往還，儉亦不禁。及儉徙勝州都督，州司奏思結將叛，詔儉往察之。儉單騎入其部落說諭，徙之代州，卽以儉檢校代州都督，思結卒無叛者。儉因勸之營田，歲大稔。儉恐虜蓄積多，有異志，奏請和糴以充邊儲。部落喜，營田轉力，而邊備實焉。宇文逸豆歸忌慕容翰才名。翰乃陽狂酣飲，或臥自便利，或被髮歌呼，拜跪乞食。宇文舉國賤之，不復省錄，以故得行來自遂，山川形便，皆默記之。燕王皝以翰初非叛亂，以猜嫌出奔，雖在他國，常潛為燕計；乃遣商人王車通市於宇文部以窺翰。翰見車，無言，撫膺頷之而已。皝曰：「翰欲來也。」復使車迎之。翰彎弓三石餘，矢尤長大，皝為之造可手弓矢，使車埋於道旁而密告之。二月，翰竊逸豆歸名馬，攜其二子過取弓矢，逃歸。逸豆歸使驍騎百餘追之。翰曰：「吾久客思歸，旣得上馬，無復還理。吾曏日陽愚以誑汝，吾之故藝猶在，無為相逼，自取死了！」追騎輕之，直突而前。翰曰：「吾居汝國久悢悢，不欲殺汝；汝去我百步立汝刀，吾射之，一發中者汝可還；不中者可來前。」追騎解刀立之，一發，正中其環，追騎散走。皝聞翰至，大喜，恩遇甚厚。八月，己亥，齊主如晉陽。夏官侍郎李昭德密言於太后曰：「魏王承嗣權太重。」太后曰：「吾姪也，故委以腹心。」昭德曰：「姪之於姑，其親何如子之於父？子猶有篡弒其父者，況姪乎！今承嗣旣陛下之姪，為親王，又為宰相，權侔人主，臣恐陛下不得久安天位也！」太后矍然曰：「朕未之思。」秋，八月，戊寅，以文昌左相、同鳳閣鸞臺三品武承嗣為特進，納言武攸寧為冬官尚書，夏官尚書、同平章事楊執柔為地官尚書，並罷政事；以秋官侍郎新鄭崔元綜為鸞臺侍郎，夏官侍郎李昭德為鳳閣侍郎，檢校天官侍郎姚璹為文昌左丞，檢校地官侍郎李元素為文昌右丞，與司賓卿崔神基並同平章事。璹，思廉之孫；元素，敬玄之弟也。辛巳，以營繕大匠王璿為夏官尚書、同平章事。承嗣亦毀昭德於太后，太后曰：「吾任昭德，始得安眠，此代吾勞，汝勿言也。」唐主遣通事舍人歐陽遇求假道以通契丹，帝不許。八月，乙酉，河西王蒙遜遣子安周入侍于魏。丁亥，詔太原、恆兵各還本鎮。鎮北將軍段龕與燕主儁書，抗中表之儀，非其稱帝。儁怒，十一月，以太原王恪為大都督、撫軍將軍，陽騖副之，以擊龕。春，正月，劉黑闥自稱漢東王，改元天造，定都洺州。以范願為左僕射，董康買為兵部尚書，高雅賢為右領軍；徵王琮為中書令，劉斌為中書侍郎；竇建德時文武悉復本位。其設法行政，悉師建德，而攻戰勇決過之。上嘗遣宦官詣江南取鵁鶄、鸂鶒等，欲置苑中，使者所至煩擾。道過汴州，倪若水上言：「今農桑方急，而羅捕禽鳥以供園池之翫，遠自江、嶺，水陸傳送，食以粱肉。道路觀者，豈不以陛下為賤人而貴鳥乎？陛下方當以鳳凰為凡鳥，麒麟為凡獸，況鵁鶄、鸂鶒，曷足貴也！」上手敕謝若水，賜帛四十段，縱散其鳥。己卯，祔四親廟主。追尊皇高祖瀛州府君曰宣簡公；皇曾祖司空曰懿王；皇祖景王曰景皇帝，廟號太祖，祖妣曰景烈皇后；皇考元王曰元皇帝，廟號世祖，妣獨孤氏曰元貞皇后；追諡妃竇氏曰穆皇后。每歲祀昊天上帝、皇地祇、神州地祇，以景帝配，感生帝、明堂，以元帝配。庚辰，立世子建成為皇太子，趙公世民為秦王，齊公元吉為齊王，宗室黃瓜公白駒為平原王，蜀公孝基為永安王，柱國道玄為淮陽王，長平公叔良為長平王，鄭公神通為永康王，安吉公神符為襄邑王，柱國德良為新興王，上柱國博义為隴西王，上柱國奉慈為勃海王。孝基、叔良、神符、德良，帝之從父弟；博义、奉慈，弟子；道玄，從父兄子也。譙、秦二州刺史徐嗣徽從弟嗣先，僧辯之甥也。僧辯死，嗣先亡就嗣徽，嗣徽以州入于齊。及陳霸先東討義興，嗣徽密結南豫州刺史任約，將精兵五千乘虛襲建康，是日，襲據石頭，遊騎至闕下。侯安都閉門藏旗幟，示之以弱，令城中曰：「登陴闚賊者斬！」及夕，嗣徽等收兵還石頭。安都夜為戰備，將旦，嗣徽等又至，安都帥甲士三百開東、西掖門出戰，大破之，嗣徽等奔還石頭，不敢復逼臺城。辛丑，回鶻遣使入貢，請發兵赴難；上命翰林學士承旨韓偓答書許之。乙巳，偓上言：「戎狄獸心，不可倚信。彼見國家人物華靡，而城邑荒殘，甲兵彫弊，必有輕中國之心，啟其貪婪。且自會昌以來，回鶻為中國所破，恐其乘危復怨。所賜可汗書，宜諭以小小寇竊，不須赴難，虛愧其意，實沮其謀。」從之。追尊景皇所生王氏為恭太后。丁丑，周以柱國侯莫陳瓊為大宗伯，滎陽公司馬消難為大司寇，江陵總管陸騰為大司空。瓊，崇之弟也。燕主暐遣大鴻臚溫統拜袁真使持節、都督淮南諸軍事、征南大將軍、揚州刺史，封宣城公。統未踰淮而卒。靜難節度使毛璋，驕僭不法，訓卒繕兵，有跋扈之志，詔以潁州團練使李承約為節度副使以察之。壬辰，徙璋為昭義節度使。璋欲不奉詔，承約與觀察判官長安邊蔚從容說諭，久之，乃肯受代。太子性剛，知賈謐恃中宮驕貴，不能假借之。謐時為侍中，至東宮，或捨之，於後庭遊戲。詹事裴權諫曰：「謐，后所親昵，一旦交構，則事危矣。」不從。謐譖太子於后曰：「太子多畜私財以結小人者，為賈氏故也。若宮車晏駕，彼居大位，依楊氏故事，誅臣等，廢后於金墉，如反手耳。不如早圖之，更立慈順者，可以自安。」后納其言，乃宣揚太子之短，布於遠近。又詐為有娠，內藁物、產具，取妹夫韓壽子慰祖養之，欲以代太子。燕前將軍段璣，太后段氏之兄子也，為段登辭所連及，五月，壬子，逃奔遼西。五月，天下大酺。初，劉怦薨，劉濟在莫州，其母弟澭在父側，以父命召濟而以軍府授之。濟以澭為瀛州刺史，許他日代己。旣而濟用其子為副大使，澭怨之，擅通表朝廷，遣兵千人防秋。濟怒，發兵擊澭，破之。帝疾篤，未有顧命。勳舊之臣多已物故，侍中、車騎將軍楊駿獨侍疾禁中。大臣皆不得在左右，駿因輒以私意改易要近，樹其心腹。會帝小間，見其新所用者，正色謂駿曰：「何得便爾！」時汝南王亮尚未發，乃令中書作詔，以亮與駿同輔政，又欲擇朝士有聞望者數人佐之。駿從中書借詔觀之，得便藏去，中書監華廙恐懼，自往索之，終不與。會帝復迷亂，皇后奏以駿輔政，帝頷之。夏，四月，辛丑，皇后召華廙及中書令何劭，口宣帝旨作詔，以駿為太尉、太子太傅、都督中外諸軍事、侍中、錄尚書事。詔成，后對廙、劭以呈帝，帝視而無言。廙，歆之孫；劭，曾之子也。遂趣汝南王亮赴鎮。帝尋小間，問：「汝南王來未？」左右言未至，帝遂困篤。己酉，崩于含章殿。帝宇量弘厚，明達好謀，容納直言，未嘗失色於人。初，上之誅韋氏也，王皇后頗預密謀，及卽位數年，色衰愛弛。武惠妃有寵，陰懷傾奪之志。后心不平，時對上有不遜語。上愈不悅，密與祕書監姜皎謀以后無子廢之，皎泄其言。嗣滕王嶠，后之妹夫也，奏之。上怒，張嘉貞希旨構成其罪，云：「皎妄談休咎。」甲戌，杖皎六十，流欽州，弟吏部侍郎晦貶春州司馬；親黨坐流、死者數人，皎卒於道。帝以光化公主妻吐谷渾可汗世伏；世伏上表請稱公主為天后，上不許。梁兵克丹州，擒王行思。王莽聞嚴尤、陳茂敗，乃遣司空王邑馳傳，與司徒王尋發兵平定山東；徵諸明兵法六十三家以備軍吏，以長人巨毋霸為壘尉，又驅諸猛獸虎、豹、犀、象之屬以助威武。邑至洛陽，州郡各選精兵，牧守自將，定會者四十三萬人，號百萬；餘在道者，旌旗、輜重，千里不絕。夏，五月，尋、邑南出潁川，與嚴尤、陳茂合。冬，十月，戊寅，契丹遣使奉寶冊，加帝尊號曰英武明義皇帝。庚午，魏主還平城。上以崔道固兄子僧祐為輔國將軍，將兵數千從海道救歷城，至不其，聞歷城已沒，遂降於魏。十二月，戊午，以康義誠為河陽節度使，兼侍衞親軍馬步都指揮使；以朱弘昭為山南東道節度使。八月，庚申，蜀主至成都。壬寅，魏高涼王那軍至寧頭城，吐谷渾王慕利延擁其部落西度流沙。吐谷渾慕璝之子被囊逆戰，那擊破之；被囊遁走，中山公杜豐帥精騎追之，度三危，至雪山，生擒被囊及吐谷渾什歸、乞伏熾磐之子成龍，皆送平城。慕利延遂西入于闐，殺其王，據其地，死者數萬人。丙辰，詔：「諸道兵有逃亡者，非承制敕，無得輒召募。」達奚武至平陽，未知忠退。斛律光與書曰：「鴻鵠已翔於寥廓，羅者猶視於沮澤。」武得書，亦還。光逐之，入周境，獲二千餘口而還。上自為諸王，深知兩朝之弊，及卽位，勵精求治，去奢從儉。詔宮女非有職掌者皆出之，出三千餘人。五坊鷹犬，準元和故事，量留校獵外，悉放之。有司供宮禁年支物，並準貞元故事。省敎坊、翰林、總監宂食千二百餘員，停諸司新加衣糧。御馬坊場及近歲別貯錢穀所占陂田，悉歸之有司。先宣索組繡、彫鏤之物，悉罷之。敬宗之世，每月視朝不過一二，上始復舊制，每奇日未嘗不視朝，對宰相羣臣延訪政事，久之方罷。待制官舊雖設之，未嘗召對，至是屢蒙延問。其輟朝、放朝皆用偶日，中外翕然相賀，以為太平可冀。吳淮南節度副使陳璋等將水軍襲楚岳州，執刺史苑玫；楚王殷遣水軍都指揮使楊定真救岳州。璋等進攻荊南，高季昌遣其將倪可福拒之。吳恐楚人救荊南，遣撫州刺史劉信帥江、撫、袁、吉、信五州兵屯吉州，為璋聲援。春，正月，始作長安城西北方。楚王殷求為天策上將，詔加天策上將軍。殷始開天策府，以弟賨為左相，存為右相。殷遣將侵荊南，軍于油口；高季昌擊破之，斬首五千級，逐北至白田而還。辛亥，上祀南郊，大赦。吳馬軍都指揮使柴再用戎服入朝，御史彈之，再用恃功不服。侍中徐知誥陽於便殿誤通起居，退而自劾，吳王優詔不問。知誥固請奪一月俸；由是中外肅然。十一月，庚午，上幸東都；戊寅，至東都。裴度、崔羣極陳其不可，上不聽。度恥與小人同列，表求自退；不許。度復上疏，以為：「鎛、异皆錢穀吏，佞巧小人，陛下一旦置之相位，中外無不駭笑。況鎛在度支，專以豐取刻與為務，凡中外仰給度支之人無不思食其肉；比者裁損淮西糧料，軍士怨怒；會臣至行營曉諭慰勉，僅無潰亂。今舊將舊兵悉向淄青，聞鎛入相，必盡驚憂，知無可訴之地矣。程异雖人品庸下，然心事和平，可處煩劇，不宜為相。至如鎛，資性狡詐，天下共知，唯能上惑聖聰，足見姦邪之極。臣若不退，天下謂臣不知廉恥；臣若不言，天下謂臣有負恩寵。今退旣不許，言又不聽，臣如烈火燒心，衆鏑叢體。所可惜者，淮西盪定，河北底寧，承宗斂手削地，韓弘輿疾討賊，豈朝廷之力能制其命哉？直以處置得宜，能服其心耳。陛下建升平之業，十已八九，何忍還自墮壞，使四方解體乎！」上以度為朋黨，不之省。岑彭攻拔夷陵，田戎亡入蜀，盡獲其妻子、士衆數萬人。公孫述以戎為翼江王。沙陀焚唐林、崞縣，入忻州境。鄜延節度使李孝昌、權夏州節度使拓跋思恭屯東渭橋，黃巢遣朱溫拒之。斛律至和龍，燕王跋賜斛律爵上谷侯，館之遼東，待以客禮，納其女為昭儀。斛律上書請還其國，跋曰：「今棄國萬里，又無內應，若以重兵相送，則饋運難繼。兵少則不足成功，如何可還？」斛律固請，曰：「不煩重兵，願給三百騎，送至敕勒，國人必欣然來迎。」跋乃遣單于前輔萬陵帥騎三百送之。陵憚遠役，至黑山，殺斛律而還。大檀亦遣使獻馬三千匹、羊萬口于燕。公卿請發十萬人擊齊，柱國楊忠獨以為得萬騎足矣。戊子，遣忠將步騎一萬，與突厥自北道伐齊，又遣大將軍達奚武帥步騎三萬，自南道出平陽，期會於晉陽。壬戌，隋任穆公于翼卒。夏，四月，辛巳，陝州都監王玉奏克復潼關。冬，曹操作銅爵臺於鄴。上以法制御下，好尊用酷吏，而郡、國二千石為治者大抵多酷暴，吏民益輕犯法；東方盜賊滋起，大羣至數千人，攻城邑，取庫兵，釋死罪，縛辱郡太守、都尉，殺二千石；小羣以百數掠鹵鄉里者，不可勝數，道路不通。上始使御史中丞、丞相長史督之，弗能禁；乃使光祿大夫范昆及故九卿張德等衣繡衣，持節、虎符，發兵以興擊。斬首大郡或至萬餘級，及以法誅通行、飲食當連坐者，諸郡甚者數千人。數歲，乃頗得其渠率，散卒失亡復聚黨阻山川者往往而羣居，無可柰何。於是作沈命法，曰：「羣盜起，不發覺，發覺而捕弗滿品者，二千石以下至小吏，主者皆死。」其後小吏畏誅，雖有盜不敢發，恐不能得，坐課累府，府亦使其不言。故盜賊寖多，上下相為匿，以文辭避法焉。陳伯之聞王茂來，謂褚緭等曰：「王觀旣不就命，鄭伯倫又不肯從，便應空手受困。今先平豫章，開通南路，多發丁力，益運資糧，然後席卷北向，以撲飢疲之衆，不憂不濟。」六月，留鄉人唐蓋人守城，引兵趣豫章，攻伯倫，不能下。王茂軍至，伯之表裏受敵，遂敗走，間道渡江，與虎牙等及褚緭俱奔魏。羊祜歸自江陵，務脩德信以懷吳人。每交兵，刻日方戰，不為掩襲之計。將帥有欲進譎計者，輒飲以醇酒，使不得言。祜出軍行吳境，刈穀為糧，皆計所侵，送絹償之。每會衆江、沔遊獵，常止晉地，若禽獸先為吳人所傷而為晉兵所得者，皆送還之。於是吳邊人皆悅服。祜與陸抗對境，使命常通。抗遺祜酒，祜飲之不疑；抗疾，求藥於祜，祜以成藥與之，抗卽服之。人多諫抗，抗曰：「豈有酖人羊叔子哉！」抗告其邊戍曰：「彼專為德，我專為暴，是不戰而自服也。各保分界而已，無求細利。」吳主聞二境交和，以詰抗，抗曰：「一邑一鄉不可以無信義，況大國乎！臣不如此，正是彰其德，於祜無傷也。」己丑，魏主以四方未平，詔內外戒嚴，將親出討，竟亦不行。時楊運長等已不在內，蕭道成遣元琰以蒼梧王刳斮之具示攸之。攸之以道成名位素出己下，一旦專制朝權，心不平，謂元琰曰：「吾寧為王淩死，不為賈充生。」然亦未暇舉兵。乃上表稱慶，因留元琰。丙戌，魏主如鄴，屢至相州刺史高閭之館，美其治效，賞賜甚厚。閭數請本州，詔曰：「閭以懸車之年，方求衣錦，知進忘退，有塵謙德；可降號平北將軍。朝之老成，宜遂情願，徙授幽州刺史，令存勸兩脩，恩法並舉。」以高陽王雍為相州刺史，戒之曰：「作牧亦易亦難：『其身正，不令而行』，所以易；『其身不正，雖令不從，』所以難。」丙戌，加高從誨兼中書令。太傅兼侍中鄭從讜罷為太子太保。華原賊帥溫韜聚衆嵯峨山，暴掠雍州諸縣，唐帝諸陵發之殆徧。三月，甲辰朔，晉周德威拔燕盧臺軍。秦大赦，以衞平為撫軍將軍、河州刺史，呂光為車騎大將軍、涼州牧。使者皆沒於後秦，不能達。丙午，以長沙王叔堅為司空，將軍、刺史如故。甲辰，詔以涼公歆為都督高昌等七郡諸軍事、征西大將軍、酒泉公；秦王熾磐為安西大將軍。初，可汗往來天德、振武之間，剽掠羌、渾，又屯杷頭烽北。朝廷屢遣使諭之，使還漠南，可汗不奉詔。李德裕以為「那頡啜屯於山北，烏介恐其與奚、契丹連謀邀遮，故不敢遠離塞下。望敕張仲武諭奚、契丹與回鶻共滅那頡啜，使得北還。」及那頡啜死，可汗猶不去。議者又以為回鶻待馬價；詔盡以馬價給之，又不去。八月，可汗帥衆過杷頭烽南，突入大同川，驅掠河東雜虜牛馬數萬，轉鬬至雲州城門。刺史張獻節閉城自守，吐谷渾、党項皆挈家入山避之。庚午，詔發陳、許、徐、汝、襄陽等兵屯太原及振武、天德，俟來春驅逐回鶻。丁酉，加河東節度使馬燧同平章事。初，帝旣出長安，宣威將軍賈詡上還印綬，往依段煨于華陰。詡素知名，為煨軍所望，煨禮奉甚備。詡潛謀歸張繡，或曰：「煨待君厚矣，君去安之！」詡曰：「煨性多疑，有忌詡意，禮雖厚，不可恃久，將為所圖。去必喜，又望吾結大援於外，必厚吾妻子；繡無謀主，亦願得詡：則家與身必俱全矣。」詡遂往，繡執子孫禮，煨果善視其家。詡說繡附於劉表，繡從之。詡往見表，表以客禮待之。詡曰：「表，平世三公才也，不見事變，多疑無決，無能為也！」丁酉，加宋齊丘大司徒。齊丘雖為左丞相，不預政事，心慍懟，聞制詞云「布衣之交」，抗聲曰：「臣為布衣時，陛下為刺史；今日為天子，可以不用老臣矣。」還家請罪，唐主手詔謝之，亦不改命。久之，齊丘不知所出，乃更上書請遷讓皇於他州，及斥遠吳太子璉，絕其婚；唐主不從。壬寅，大赦，改元。上以諸將屢出無功，不可專責張永等，賜思話詔曰：「虜旣乘利，方向盛冬，若脫敢送死，兄弟父子自共當之耳。言及增憤！可以示張永、申坦。」又與江夏王義恭書曰：「早知諸將輩如此，恨不以白刃驅之。今者悔何所及！」義恭尋奏免思話官，從之。以太子少傅于琮同平章事，充山南東道節度使。隋末羣盜起，冠軍司兵李襲譽說西京留守陰世師遣兵據永豐倉，發粟以賑貧乏，出庫物賞戰士，移檄郡縣，同心討賊。世師不能用。乃求募兵山南，世師許之。上克長安，自漢中召還，為太府少卿；乙未，附襲譽籍於宗正。襲譽，襲志之弟也。春，正月，項王北至城陽。齊王榮將兵會戰，敗，走平原，平原民殺之。項王復立田假為齊王。遂北至北海，燒夷城郭、室屋，坑田榮降卒，係虜其老弱、婦女，所過多所殘滅。齊民相聚叛之。上官婕妤勸韋后襲則天故事，上表請天下士庶為出母服喪三年，又請百姓年二十三為丁，五十九免役，改易制度以收時望。制皆許之。甲寅，帝不豫，急召大司馬溫入輔，一日一夜發四詔；溫辭不至。初，帝為會稽王，娶王述從妹為妃，生世子道生及弟俞生。道生疏躁無行，母子皆以幽廢死。餘三子，郁、朱生、天流，皆早夭。諸姬絕孕將十年，王使善相者視之，皆曰：「非其人。」又使視諸婢媵，有李陵容者，在織坊中，黑而長，宮人謂之「崑崙」，相者驚曰：「此其人也！」王召之侍寢，生子昌明及道子。己未，立昌明為皇太子，生十年矣。以道子為琅邪王，領會稽國，以奉帝母鄭太妃之祀。遺詔：「大司馬溫依周公居攝故事。」又曰：「少子可輔者輔之，如不可，君自取之。」侍中王坦之自持詔入，於帝前毀之。帝曰：「天下，儻來之運，卿何所嫌！」坦之曰：「天下，宣、元之天下，陛下何得專之！」帝乃使坦之改詔曰：「家國事一稟大司馬，如諸葛武侯、王丞相故事。」是日，帝崩。夏，四月，乙酉，臨川靖惠王宏卒。壬戌，李淵備法駕迎代王卽皇帝位於天興殿，時年十三，大赦，改元，遙尊煬帝為太上皇。甲子，淵自長樂宮入長安。以淵為假黃鉞、使持節、大都督內外諸軍事、尚書令、大丞相，進封唐王。以武德殿為丞相府，改敎稱令，日於虔化門視事。乙丑，榆林、靈武、平涼、安定諸郡皆遣使請命。丙寅，詔軍國機務，事無大小，文武設官，位無貴賤，憲章賞罰，咸歸相府；唯郊祀天地，四時禘袷奏聞。置丞相府官屬，以裴寂為長史，劉文靜為司馬。何潘仁使李綱入見，淵留之，以為丞相府司錄，專掌選事。又以前考功郎中竇威為司錄參軍，使定禮儀。威，熾之子也。淵傾府庫以賜勳人，國用不足，右光祿大夫劉世龍獻策，以為「今義師數萬，並在京師，樵蘇貴而布帛賤；請伐六街及苑中樹為樵，以易布帛，可得數十萬匹。」淵從之。己巳，以李建成為唐世子，李世民為京兆尹、秦公，李元吉為齊公。閏月，壬申，張說如朔方巡邊。二月，戊寅，以房玄齡為左僕射，杜如晦為右僕射，以尚書右丞魏徵守祕書監，參預朝政。魏以漁陽王尉眷為太尉，錄尚書事。司馬師問計於河南尹王肅，肅曰：「昔關羽虜于禁於漢濱，有北向爭天下之志，後孫權襲取其將士家屬，羽士衆一旦瓦解。今淮南將士父母妻子皆在內州，但急往禦衞，使不得前，必有關羽土崩之勢矣。」時師新割目瘤，創甚，或以為大將軍不宜自行，不如遣太尉孚拒之。唯王肅與尚書傅嘏、中書侍郎鍾會勸師自行，師疑未決。嘏曰：「淮、楚兵勁，而儉等負力遠鬬，其鋒未易當也。若諸將戰有利鈍，大勢一失，則公事敗矣。」師蹶然起曰：「我請輿疾而東。」戊午，師率中外諸軍以討儉、欽，以弟昭兼中領軍，留鎮洛陽，召三方兵會于陳、許。閩皇城使、判六軍諸衞李倣專制朝政，陰養死士，閩主昶與拱宸指揮使林延皓等圖之。延皓等詐親附倣，倣待之不疑。十一月，壬子，倣入朝，延皓等伏衞士數百於內殿，執斬之，梟首朝門。倣部兵千餘持白梃攻應天門，不克，焚啟聖門，奪倣首奔吳越。詔暴倣弒君及殺繼韜等罪，告諭中外。以建王繼嚴權判六軍諸衞，以六軍判官永泰葉翹為內宣徽使、參政事。鄱陽王範聞建康不守，戒嚴，欲入，僚佐或說之曰：「今魏人已據壽陽，大王移足，則虜騎必窺合肥。前賊未平，後城失守，將若之何！不如待四方兵集，使良將將精卒赴之，進不失勤王，退可固本根。」範乃止。會東魏大將軍澄遣西兗州刺史李伯穆逼合肥，又使魏收為書諭範。範方謀討侯景，藉東魏為援，乃帥戰士二萬出東關，以合州輸伯穆，并遣諮議劉靈議送二子勤、廣為質于東魏以乞師。範屯濡須以待上游之軍，遣世子嗣將千餘人守安樂柵，上游軍皆不下，範糧乏，采苽稗、菱藕以自給。勤、廣至鄴，東魏人竟不為出師。範進退無計，乃泝流西上，軍于樅陽。景出屯姑孰，範將裴之悌以衆降之。之悌，之高之弟也。張儉等值遼水漲，久不得濟，上以為畏懦，召儉詣洛陽。至，具陳山川險易，水草美惡；上悅。石生猛將，關中精兵，征西之戰殆不能勝也！又當是時，洛陽、關中皆舉兵擊虎，今此三鎮反為其用；方之於前，倍半之勢也；石生不能敵其半，而征西欲當其倍，愚所疑也。蘇峻之強不及石虎、沔水之險不及大江；大江不能禦蘇峻而欲以沔水禦石虎，又所疑也。昔祖士稚在譙，佃於城北界，胡來攻，豫置軍屯以禦其外。穀將熟，胡果至，丁夫戰於外，老弱穫於內，多持炬火，急則燒穀而走。如此數年，竟不得其利。當是時，胡唯據河北，方之於今，四分之一耳；士稚不能捍其一而征西欲以禦其四，又所疑也。魯悉達部將梅天養等引齊軍入城。悉達帥麾下數千人濟江自歸，拜平南將軍、北江州刺史。平敵將軍龐萌，為人遜順，帝信愛之，常稱曰：「可以託六尺之孤，寄百里之命者，龐萌是也。」使與蓋延共擊董憲。歸詔書獨下延而不及萌，萌以為延譖己，自疑，遂反襲延軍，破之；與董憲連和，自號東平王，屯桃鄉之北。帝聞之，大怒，自將討萌，與諸將書曰：「吾嘗以龐萌為社稷之臣，將軍得無笑其言乎！老賊當族，其各厲兵馬，會睢陽！」田忌欲引兵之趙。孫子曰：「夫解雜亂紛糾者不控拳，救鬬者不搏撠，批亢擣虛，形格勢禁，則自為解耳。今梁、趙相攻，輕兵銳卒必竭於外，老弱疲於內；子不若引兵疾走魏都，據其街路，衝其方虛，彼必釋趙以自救：是我一舉解趙之圍而收弊於魏也。」田忌從之。十月，邯鄲降魏。魏師還，與齊戰于桂陵，魏師大敗。三月，丙辰，鳳閣侍郎、同平章事周允元薨。用之命諸將大索城中丁壯，無問朝士、書生，悉以白刃驅縛登城，令分立城上，自旦至暮，不得休息；又恐其與外寇通，數易其地，家人餉之，莫知所在。由是城中人亦恨師鐸入城之晚也。冬，十一月，大雷。子儀與王思禮軍合於西渭橋，進屯潏西。安守忠、李歸仁軍於京城西清渠。相守七日，官軍不進。五月癸丑，守忠偽退，子儀悉師逐之。賊以驍騎九千為長蛇陳，官軍擊之，首尾為兩翼，夾擊官軍，官軍大潰。判官韓液、監軍孫知古皆為賊所擒，軍資器械盡棄之。子儀退保武功，中外戒嚴。上自正月乙卯不視朝，宰相請見，不許；中外憂懼。時廣平相班穉獨不上嘉瑞及歌謠；琅邪太守公孫閎言災害於公府。甄豐遣屬馳至兩郡，諷吏民，而劾「閎空造不祥，穉絕嘉應，嫉害聖政，皆不道。」穉，班倢伃弟也。太后曰：「不宣德美，宜與言災者異罰。且班穉後宮賢家，我所哀也。」閎獨下獄，誅。穉懼，上書陳恩謝罪，願歸相印，入補延陵園郎；太后許焉。丙午，周封愍帝子康為紀國公，皇子贇為魯公。贇，李后之子也。冬，十月，戊戌，上行幸許州。乙巳，畋于滍水之南。壬子，至汜水曲。十二月，乙卯朔，車駕還洛陽宮。初，范陽王藹遣使語貞及沖曰：「若四方諸王一時並起，事無不濟。」諸王往來相約結，未定而沖先發，惟貞狼狽應之，諸王皆不敢發，故敗。思結、多濫葛等部落先保天山，聞仁泰等將至，皆迎降；仁泰等縱兵擊之，掠其家以賞軍。虜相帥遠遁，將軍楊志追之，為虜所敗。候騎告仁泰：「虜輜重在近，往可取也。」仁泰將輕騎萬四千，倍道赴之，遂踰大磧，至仙萼河，不見虜，糧盡而還。值大雪，士卒飢凍，棄捐甲兵，殺馬食之，馬盡，人自相食，比入塞，餘兵纔八百人。尚書僕射毛玠傷琰無辜，心不悅。人復白玠怨謗，操收玠付獄，侍中桓階、和洽皆為之陳理，操不聽。階求按實其事。王曰：「言事者白，玠不但謗吾也，乃復為崔琰觖望。此捐君臣恩義，妄為死友怨歎，殆不可忍也。」洽曰：「如言事者言，玠罪過深重，非天地所覆載。臣非敢曲理玠以枉大倫也，以玠歷年荷寵，剛直忠公，為衆所憚，不宜有此。然人情難保，要宜考覈，兩驗其實。今聖恩不忍致之于理，更使曲直之分不明。」操曰：「所以不考，欲兩全玠及言事者耳。」洽對曰：「玠信有謗主之言，當肆之市朝；若玠無此言，言事者加誣大臣以誤主聽，不加檢覈，臣竊不安。」操卒不窮治，玠遂免黜，終於家。初，秦有天下，悉內六國禮儀，采擇其尊君、抑臣者存之。及通制禮，頗有所增損，大抵皆襲秦故，自天子稱號下至佐僚及宮室、官名，少所變改。其書，後與律、令同錄，藏於理官；法家又復不傳，民臣莫有言者焉。晉州刺史皇甫續將之官，稽首言陳有三可滅。帝問其狀，曰：「大吞小，一也；以有道伐無道，二也；納叛臣蕭巖，於我有詞，三也。陛下若命將出師，臣願展絲髮之效！」隋主勞而遣之。上以漢世豫作山陵，免子孫蒼猝勞費，又志在儉葬，恐子孫從俗奢靡。二月，丁巳，自為終制，因山為陵，容棺而已。初，操在兗州舉魏种孝廉。兗州叛，操曰：「唯魏种且不棄孤。」及聞种走，操怒曰：「种不南走越、北走胡，不置汝也！」卽下射犬，生禽种，操曰：「唯其才也！」釋其縛而用之，以為河內太守，屬以河北事。庚寅，突厥寇幽州。十二月，乙未朔，魏主見羣臣於光極堂，宣下品令，為大選之始。光祿勳于烈子登引例求遷官，烈上表曰：「方今聖明之理，朝應廉讓，而臣子登引人求進；是臣素無敎訓，乞行黜落！」魏主曰：「此乃有識之言，不謂烈能辦此！」乃引見登，謂曰：「朕將流化天下，以卿父有謙遜之美、直士之風，故進卿為太子翊軍校尉。」又加烈散騎常侍，封聊城縣子。三月，癸卯朔，日有食之。秋，七月，司空劉囂罷；八月，以大鴻臚梁國橋玄為司空。冬，十月，丁酉，上幸驪山溫泉；己巳，還宮。冬，十月，命唐休璟留守京師。春，正月，辛亥，上祀南郊，大赦，改元。春，正月，丁酉，日有食之。秋，七月，乙酉朔，日有食之。帝為人戇騃，嘗在華林園聞蝦蟆，謂左右曰：「此鳴者，為官乎，為私乎？」時天下荒饉，百姓餓死，帝聞之曰：「何不食肉糜！」由是權在羣下，政出多門，勢位之家，更相薦託，有如互市。賈、郭恣橫，貨賂公行。南陽魯褒作錢神論以譏之曰：「錢之為體，有乾坤之象，親之如兄，字曰孔方。無德而尊，無勢而熱，排金門，入紫闥，危可使安，死可使活，貴可使賤，生可使殺。是故忿爭非錢不勝，幽滯非錢不拔，怨讎非錢不解，令聞非錢不發。洛中朱衣、當塗之士，愛我家兄，皆無已已，執我之手，抱我終始。凡今之人，惟錢而已！」上又嘗從容問絳曰：「諫官多謗訕朝政，皆無事實，朕欲謫其尤者一二人以儆其餘，何如？」對曰：「此殆非陛下之意，必有邪臣以壅蔽陛下之聰明者。人臣死生，繫人主喜怒，敢發口諫者有幾！就有諫者，皆晝度夜思，朝刪暮減，比得上達，什無二三。故人主孜孜求諫，猶懼不至，況罪之乎！如此，杜天下之口，非社稷之福也。」上善其言而止。征南將軍王昶上言：「孫權流放良臣，適庶分爭，可乘釁擊吳。」朝廷從之，遣新城太守南陽州泰襲巫、秭歸，荊州刺史王基向夷陵。昶向江陵，引竹絙為橋，渡水擊之，吳大將施績，夜遁入江陵，昶欲引致平地與戰，乃先遣五軍按大道發還，使吳望見而喜，又以所獲鎧馬甲首環城以怒之，設伏兵以待之。績果來追，昶與戰，大破之，斬其將鍾離茂、許旻。英陰疏天下名士，上得其錄，有吳郡太守尹興名，乃徵興及掾史五百餘人詣廷尉就考。諸吏不勝掠治，死者大半；惟門下掾陸續、主簿梁宏、功曹史駟勳，備受五毒，肌肉消爛，終無異辭。續母自吳來雒陽，作食以饋續。續雖見考，辭色未嘗變，而對食悲泣不自勝。治獄使者問其故，續曰：「母來不得見，故悲耳。」問：「何以知之？」續曰：「母截肉未嘗不方，斷葱以寸為度，故知之。」使者以狀聞，上乃赦興等，禁錮終身。六月，魏冀州沙門法慶以妖幻惑衆，與勃海人李歸伯等作亂，推法慶為主。法慶以尼惠暉為妻，以歸伯為十住菩薩、平魔軍司、定漢王，自號大乘。又合狂藥，令人服之，父子兄弟不復相識，唯以殺害為事。刺史蕭寶寅遣兼長史崔伯驎擊之，伯驎敗死。賊衆益盛，所在毀寺舍，斬僧尼，燒經像，云「新佛出世，除去衆魔。」秋，七月，丁未，詔假右光祿大夫元遙征北大將軍以討之。突厥默啜自則天世為中國患，朝廷旰食，傾天下之力不能克；郝靈荃得其首，自謂不世之功。璟以天子好武功，恐好事者競生心徼倖，痛抑其賞，逾年始授郎將；靈荃慟哭而死。夏，四月，虎牙大將軍蓋延督駙馬都尉馬武等四將軍擊劉永，破之；遂圍永於睢陽。己亥，以寧朔將軍蕭昺監南兗州諸軍事。昺，衍之從父弟也。初，燕宜都王桓帥衆萬餘屯沙亭，為太傅評後繼，聞評敗，引兵屯內黃。堅使鄧羌攻信都。丁丑，桓帥鮮卑五千奔龍城。戊寅，燕散騎侍郎餘蔚帥扶餘、高句麗及上黨質子五百餘人，夜，開鄴北門納秦兵，燕主暐與上庸王評、樂安王臧、定襄王淵、左衞將軍孟高、殿中將軍艾朗等奔龍城。辛巳，秦王堅入鄴宮。周興等誣右武衞大將軍燕公黑齒常之謀反，徵下獄。冬，十月，戊午，常之縊死。十二月，壬申，詔以秦王世民為太尉、使持節、陝東道大行臺，其蒲州、河北諸府兵馬並受節度。八月，壬戌，葬漢隱帝于穎陵。帝數遣黃門常侍及中使伯榮往來甘陵，尚書僕射陳忠上疏曰：「今天心未得，隔幷屢臻，青、冀之域，淫雨漏河，徐、岱之濱，海水盆溢，兗、豫蝗蝝滋生，荊、揚稻收儉薄，幷、涼二州羌戎叛戾，加以百姓不足，府帑虛匱。陛下以不得親奉孝德皇園廟，比遣中使致敬甘陵，朱軒駢馬，相望道路，可謂孝至矣。然臣竊聞使者所過，威權翕赫，震動郡縣，王、侯、二千石至為伯榮獨拜車下，發民修道，繕理亭傳，多設儲偫，徵役無度，老弱相隨，動有萬計，賂遺僕從，人數百匹，頓踣呼嗟，莫不叩心。河間託叔父之屬，清河有陵廟之尊，及剖符大臣，皆猥為伯榮屈節車下，陛下不問，必以為陛下欲其然也。伯榮之威，重於陛下，陛下之柄，在於臣妾，水災之發，必起於此。昔韓嫣託副車之乘，受馳視之使，江都誤為一拜，而嫣受歐刀之誅。臣願明主嚴天元之尊，正乾剛之位，不宜復令女使干錯萬機。重察左右，得無石顯泄漏之姦？尚書納言，得無趙昌譖崇之詐？公卿大臣，得無朱博阿傅之援？外屬近戚，得無王鳳害商之謀？若國政一由帝命，王事每決於己，則下不得偪上，臣不得干君，常雨大水必當霽止，四方衆異不能為害。」書奏，不省。冬，十月，庚寅，上幸華清宮。晉李太后在建州，臥病，無醫藥，惟與晉主仰天號泣，戟手罵杜重威、李守貞曰：「吾死不置汝！」戊午，卒。周顯德中，有自契丹來者云：「晉主及馮后尚無恙，其從者亡歸及物故則過半矣。」自元和之末，宦官益橫，建置天子在其掌握，威權出人主之右，人莫敢言。上親策制舉人，賢良方正昌平劉蕡對策，極言其禍，其略曰：「陛下宜先憂者，宮闈將變，社稷將危，天下將傾，海內將亂。」又曰：「陛下將杜篡弒之漸，則居正位而近正人，遠刀鋸之賤，親骨鯁之直，輔相得以專其任，庶職得以守其官，柰何以褻近五六人總天下大政！禍稔蕭牆，姦生帷幄，臣恐曹節、侯覽復生於今日。」又曰：「忠賢無腹心之寄，閽寺恃廢立之權，陷先君不得正其終，致陛下不得正其始。」又曰：「威柄陵夷，藩臣跋扈。或有不達人臣之節，首亂者以安君為名；不究春秋之微，稱兵者以逐惡為義。則政刑不由乎天子，征伐必自於諸侯。」又曰：「陛下何不塞陰邪之路，屏褻狎之臣，制侵陵迫脅之心，復門戶掃除之役，戒其所宜戒，憂其所宜憂！旣不能治於前，當治於後；旣不能正其始，當正其終；則可以虔奉典謨，克承丕構矣。昔秦之亡也失於強暴，漢之亡也失於微弱。強暴則賊臣畏死而害上，微弱則姦臣竊權而震主。伏見敬宗皇帝不虞亡秦之禍，不翦其萌。伏惟陛下深軫亡漢之憂，以杜其漸，則祖宗之鴻業可紹，三、五之遐軌可追矣。」又曰：「臣聞昔漢元帝卽位之初，更制七十餘事，其心甚誠，其稱甚美，然而紀綱日紊，國祚日衰，姦宄日強，黎元日困者，以其不能擇賢明而任之，失其操柄也。」又曰：「陛下誠能揭國權以歸相，持兵柄以歸將，則心無不達，行無不孚矣。」又曰：「法宜畫一，官宜正名。今分外官、中官之員，立南司、北司之局，或犯禁于南則亡命于北，或正刑于外則破律於中，法出多門，人無所措，實由兵農勢異而中外法殊也。」又曰：「今夏官不知兵籍，止於奉朝請；六軍不主兵事，止於養勳階。軍容合中官之政，戎律附內臣之職。首一戴武弁，疾文吏如仇讎；足一蹈軍門，視農夫如草芥。謀不足以翦除兇逆而詐足以抑揚威福，勇不足以鎮衞社稷而暴足以侵軼里閭。羈絏藩臣，干陵宰輔，隳裂王度，汩亂朝經。張武夫之威，上以制君父；假天子之命，下以御英豪。有藏姦觀釁之心，無伏節死難之義。豈先王經文緯武之旨邪！」又曰：「臣非不知言發而禍應，計行而身戮，蓋痛社稷之危，哀生人之困，豈忍姑息時忌，竊陛下一命之寵哉！」十二月，戊寅，諸軍拔鳳州，以滿存為鳳州防禦使。李玉至長安，或言「蜀歸安鎮在長安南三百餘里，可襲取也。」玉信之，牒永興節度使王彥超，索兵二百，彥超以為歸安道阻隘難取，玉曰：「吾自奉密旨。」彥超不得已與之。玉將以往，十二月，蜀歸安鎮遏使李承勳據險邀之，斬玉，其衆皆沒。帝以天下用律者多踳駁，罪同論異，八月，甲戌，制：「諸州死罪，不得輒決，悉移大理按覆，事盡，然後上省奏裁。」庚辰，帝至河中，發步騎會高萬興兵取丹、延。戊申，蜀主遣李嚴還。初，帝因嚴入蜀，令以馬市宮中珍玩，而蜀法禁錦綺珍奇不得入中國，其粗惡者乃聽入中國，謂之「入草物」。嚴還，以聞，帝怒曰：「王衍寧免為入草之人乎！」嚴因言於帝曰：「衍童騃荒縱，不親政務，斥遠故老，昵比小人。其用事之臣王宗弼、宋光嗣等，諂諛專恣，黷貨無厭，賢愚易位，刑賞紊亂，君臣上下專以奢淫相尚。以臣觀之，大兵一臨，瓦解土崩，可翹足而待也。」帝深以為然。癸未，以國子祭酒劉晏為吏部尚書、同平章事，度支等使如故。龐勛以李圓攻泗州久不克，遣其將吳迥代之。丙午，復進攻泗州，晝夜不息。時敕使郭厚本將淮南兵千五百人救泗州，至洪澤，畏賊強，不敢進。辛讜請往求救，杜慆許之。丁未夜，乘小舟潛渡淮，至洪澤，說厚本，厚本不聽，比明，復還。己酉，賊攻城益急，欲焚水門，城中幾不能禦；讜請復往求救。慆曰：「前往徒還，今往何益？」讜曰：「此行得兵則生返，不得則死之。」慆與之泣別。讜復乘小舟負戶突圍出，見厚本，為陳利害。厚本將從之，淮南都將袁公弁曰：「賊勢如此，自保恐不足，何暇救人！」讜拔劍瞋目謂公弁曰：「賊百道攻城，陷在朝夕；公受詔救援而逗留不進，豈惟上負國恩！若泗州不守，則淮南遂為寇場，公詎能獨存邪！我當殺公而後止耳！」起，欲擊之，厚本起，抱止之，公弁僅免。讜乃回望泗州，慟哭終日，士卒皆為之流涕。厚本乃許分五百人與之，仍問將士，將士皆願行。讜舉身叩頭以謝將士，遂帥之抵淮南岸，望賊方攻城，有軍吏言曰：「賊勢已似入城，還去則便。」讜逐之，攬得其髻，舉劍擊之，士卒共救之，曰：「千五百人判官，不可殺也。」讜曰：「臨陳妄言惑衆，必不可捨！」衆請不能得，乃共奪之。讜素多力，衆不能奪。讜曰：「將士但登舟，我則捨此人。」衆競登舟，乃捨之。士卒有回顧者，則斫之。驅至淮北，勒兵擊賊。慆於城上布兵與之相應，賊遂敗走，鼓譟逐之，至晡而還。臨賀王正德怨侯景賣己，密書召鄱陽王範，使以兵入；景遮得其書，癸丑，縊殺正德。景以儀同三司郭元建為尚書僕射、北道行臺、總江北諸軍事，鎮新秦；封元羅等諸元十餘人皆為王。景愛永安侯確之勇，常寘左右。邵陵王綸潛遣人呼之，確曰：「景輕佻，一夫力耳，我欲手刃之，正恨未得其便，卿還啟家王，勿以確為念。」景與確遊鍾山，引弓射鳥，因欲射景，弦斷，不發，景覺而殺之。揚州都督周馥以洛陽孤危，上書請遷都壽春。太傅越以馥不先白己而直上書，大怒，召馥及淮南太守裴碩。馥不肯行，令碩帥兵先進。碩詐稱受越密旨，襲馥，為馥所敗，退保東城。庾翼在武昌，數有妖怪，欲移鎮樂鄉。征虜長史王述與庾冰牋曰：「樂鄉去武昌千有餘里，數萬之衆，一旦移徙，興立城壁，公私勞擾。又江州當泝流數千里供給軍府，力役增倍。且武昌實江東鎮戍之中，非但扞禦上流而已；緩急赴告，駿奔不難。若移樂鄉，遠在西陲，一朝江渚有虞，不相接救。方嶽重將，固當居要害之地，為內外形勢，使闚28d66之心不知所向。昔秦忌亡胡之讖，卒為劉、項之資；周惡檿弧之謠，而成褒姒之亂。是以達人君子，直道而行，禳避之道，皆所不取；正當擇人事之勝理，思社稷之長計耳。」朝議亦以為然。翼乃止。魏司徒崔浩，自恃才略及魏主所寵任，專制朝權，嘗薦冀、定、相、幽、幷五州之士數十人，皆起家為郡守。太子晃曰：「先徵之人，亦州郡之選也；在職已久，勤勞未答，宜先補郡縣，以新徵者代為郎吏。且守令治民，宜得更事者。」浩固爭而遣之。中書侍郎、領著作郎高允聞之，謂東宮博士管恬曰：「崔公其不免乎！苟遂其非而校勝於上，將何以堪之！」十一月，壬寅，以成德軍留後王紹懿為節度使。劉虞子和為侍中，帝思東歸，使和偽逃董卓，潛出武關詣虞，令將兵來迎。和至南陽，袁術利虞為援，留和不遣，許兵至俱西，令和為書與虞。虞得書，遣數千騎詣和。公孫瓚知術有異志，止之，虞不聽。瓚恐術聞而怨之，亦遣其從弟越將千騎詣術，而陰敎術執和，奪其兵，由是虞、瓚有隙。和逃術來北，復為袁紹所留。王翦取陳以南至平輿。楚人聞王翦益軍而來，乃悉國中兵以禦之；王翦堅壁不與戰。楚人數挑戰，終不出。王翦日休士洗沐，而善飲食，撫循之；親與士卒同食。久之，王翦使人問：「軍中戲乎？」對曰：「方投石、超距。」王翦曰：「可用矣！」楚旣不得戰，乃引而東。王翦追之，令壯士擊，大破楚師，至蘄南，殺其將軍項燕，楚師遂敗走。王翦因乘勝略定城邑。燕王垂北如中山，謂諸將曰：「樂浪王招流離，實倉廩，外給軍糧，內營宮室，雖蕭何之功，何以加之！」丙申，垂始定都中山。同州距河中最近，匡國節度使張彥威，常詗守貞所為，奏請先為之備。詔滑州馬軍都指揮使羅金山將部兵戍同州；故守貞起兵，同州不為所併。金山，雲州人也。八月，丙午，詔以「常服未有差等，自今三品以上服紫，四品、五品服緋，六品、七品服綠，八品服青；婦人從其夫色。」是歲，東魏以散騎常侍魏收兼中書侍郎，脩國史。自梁、魏通好，魏書每云：「想彼境內寧靜，此率土安和。」上復書，去「彼」字而已。收始定書云：「想境內清晏，今萬里安和。」上亦效之。溫與秦丞相雄等戰于白鹿原，溫兵不利，死者萬餘人。初，溫指秦麥以為糧，旣而秦人悉芟麥，清野以待之，溫軍乏食。六月，丁丑，徙關中三千餘戶而歸。以王猛為高官督護，欲與俱還，猛辭不就。秋，七月，丙寅，桓和擊魏兗州，拔固城。夏，上行幸雍棫陽宮。平盧節度使李正己先有淄、青、齊、海、登、萊、沂、密、德、棣十州之地，及李靈曜之亂，諸道合兵攻之，所得之地，各為己有，正己又得曹、濮、徐、兗、鄆五州，因自青州徙治鄆州，使其子前淄州刺史納守青州。正己用刑嚴峻，所在不敢偶語；然法令齊一，賦均而輕，擁兵十萬，雄據東方，鄰藩皆畏之。是時田承嗣據魏、博、相、衞、洺、貝、澶七州，李寶臣據恆、易、趙、定、深、冀、滄七州，各擁衆五萬；梁崇義據襄、鄧、均、房、復、郢六州，有衆二萬；相與根據蟠結，雖奉事朝廷而不用其法令，官爵、甲兵、租賦、刑殺皆自專之，上寬仁，一聽其所為。朝廷或完一城，增一兵，輒有怨言，以為猜貳，常為之罷役；而自於境內築壘、繕兵無虛日。以是雖在中國名藩臣，而實如蠻貊異域焉。魏清河王懌死，汝南王悅了無恨元义之意，以桑落酒候之，盡其私佞。义大喜，冬，十月，乙卯，以悅為侍中、大尉。悅就懌子亶求懌服玩，不時稱旨，杖亶百下，幾死。及李泌赴陝，上謂之曰：「朕所以再三欲全懷光者，誠惜璀也；卿至陝，試為朕招之。」對曰：「陛下未幸梁、洋，懷光猶可降也。今則不然。豈有人臣迫逐其君而可復立於其朝乎！縱彼顏厚無慚，陛下每視朝，何心見之！臣得入陝，借使懷光請降，臣不敢受，況招之乎！李璀固賢者，必與父俱死矣；若其不死，則亦無足貴也。」及懷光死，璀先刃其二弟，乃自殺。冬，十月，以豫州刺史謝尚督幷、冀、幽三州，鎮壽春。乞伏熾磐入見秦太原公懿於上邽，彭奚念乘虛伐之。熾磐聞之，怒，不告懿而歸，擊奚念，破之，遂圍枹罕。乞伏乾歸從秦王興如平涼；熾磐克枹罕，遣人告乾歸，乾歸逃還苑川。丁未，齊主復自擊柔然，大破之。楚悼王素聞其賢，至則任之為相。起明灋審令，捐不急之官，廢公族疏遠者，以撫養戰鬬之士，要在強兵，破遊說之言從橫者。於是南平百越，北卻三晉，西伐秦，諸侯皆患楚之強；而楚之貴戚大臣多怨吳起者。李錡旣執天下利權，以貢獻固主恩，以饋遺結權貴，恃此驕縱，無所忌憚，盜取縣官財，所部官屬無罪受戮者相繼。浙西布衣崔善貞詣闕上封事，言宮市、進奉及鹽鐵之弊，因言錡不法事。上覽之，不悅，命械送錡。錡聞其將至，先鑿阬於道旁；己亥，善貞至，幷鎖械內阬中，生瘞之。遠近聞之，不寒而慄。錡復欲為自全計，增廣兵衆，選有材力善射者謂之挽強，胡、奚雜類謂之蕃落，給賜十倍他卒。轉運判官盧坦屢諫不悛，與幕傣李約等皆去之。約，勉之子也。慕容廆遣其世子皝襲段末柸，入令支，掠其居民千餘家而還。初，裴矩以突厥始畢可汗部衆漸盛，獻策分其勢，欲以宗女嫁弟叱吉設，拜為南面可汗；叱吉不敢受，始畢聞而漸怨。突厥之臣史蜀胡悉多謀略，為始畢所寵任，矩詐與為互市，誘至馬邑下，殺之。遣使詔始畢曰：「史蜀胡悉叛可汗來降，我已相為斬之。」始畢知其狀，由是不朝。八月，以兵部侍郎、判度支鄭紹業同平章事，兼荊南節度使。魏南秦州氐反，遣龍驤將軍崔襲持節諭之。越人勇之曰：「越俗，有火災復起屋，必以大，用勝服之。」於是作建章宮，度為千門萬戶。其東則鳳闕，高二十餘丈。其西則唐中，數十里虎圈。其北治大池，漸臺高二十餘丈，命曰太液池，中有蓬萊、方丈、瀛洲、壺梁，象海中神山、龜魚之屬。其南有玉堂、璧門、大鳥之屬。立神明臺、井幹樓，度五十丈，輦道相屬焉。燕軍行三千餘里，士馬疲凍，死者屬路，攻高句麗木底城，不克而還。夕陽公雲傷於矢，且畏燕王熙之虐，遂以疾去官。春，正月，辛丑，突厥毗伽可汗來請和；許之。上謂宰相曰：「朕每讀書有所疑滯，無從質問；可選儒學之士，日使入內侍讀。」盧懷慎薦太常卿馬懷素。九月，戊寅，以懷素為左散騎常侍，使與右散騎常侍褚無量更日侍讀。每至閤門，令乘肩輿以進；或在別館道遠，聽於宮中乘馬。親送迎之，待以師傅之禮。以無量羸老，特為之造腰輿，在內殿令內侍舁之。史思明引兵攻河陽，使驍將劉龍仙詣城下挑戰。龍仙恃勇，舉右足加馬鬣上，慢罵光弼。光弼顧諸將曰：「誰能取彼者？」僕固懷恩請行。光弼曰：「此非大將所為。」左右言「裨將白孝德可往。」光弼召問之。孝德請行。光弼問：「須幾何兵？」對曰：「請挺身取之。」光弼壯其志，然固問所須。對曰：「願選五十騎出壘門為後繼，兼請大軍助鼓譟以增氣。」光弼撫其背而遣之。孝德挾二矛，策馬亂流而進。半涉，懷恩賀曰：「克矣。」光弼曰：「鋒未交，何以知之？」懷恩曰：「觀其攬轡安閒，知其萬全。」龍仙見其獨來，甚易之；稍近，將動，孝德搖手示之，若非來為敵者，龍仙不測而止。去之十步，乃與之言，龍仙慢罵如初。孝德息馬良久，因瞋目謂曰：「賊識我乎？」龍仙曰：「誰也？」曰：「我，白孝德也。」龍仙曰：「是何狗彘！」孝德大呼，運矛躍馬搏之。城上鼓譟，五十騎繼進。龍仙矢不及發，環走隄上。孝德追及，斬首，攜之以歸。賊衆大駭。孝德，本安西胡人也。閏月，乙丑，廢鎮國軍興德府復為華州，隸匡國節度，割金、商州隸佑國軍。青州上言：「濟南平陵城北石虎一夕移於城東南，有狼狐千餘迹隨之，迹皆成蹊。」虎喜曰：「石虎者，朕也；自西北徙而東南者，天意欲使朕平蕩江南也。其敕諸州兵明年悉集，朕當親董六師，以奉天命。」羣臣皆賀，上皇德頌者一百七人。制：「征士五人出車一乘，牛二頭，米十五斛，絹十匹，調不辦者斬。」民至鬻子以供軍須，猶不能給，自經於道樹者相望。戊戌，以荊州刺史嶷為尚書令、驃騎大將軍、開府儀同三司、揚州刺史。初，光州刺史李罕之為秦宗權所攻，棄州奔項城，帥餘衆歸諸葛爽，爽以為懷州刺史。韓簡攻鄆州，半年，不能下；爽復襲取河陽，朱瑄請和，簡乃捨之，引兵擊河陽。爽遣罕之逆戰於武陟，魏軍大敗而還；大將澶州刺史樂行達先歸，據魏州，軍中共立行達為留後，簡為部下所殺。己未，以行達為魏博留後。齊康公薨，無子，田氏遂幷齊而有之。於是山海諸盜及他道無賴亡命之徒，四面雲集，衆至三萬，分為三十二隊。其小帥有謀略者推劉暀，勇力推劉慶、劉從簡。羣盜皆遙通書幣，求屬麾下。甫自稱天下都知兵馬使，改元曰羅平，鑄印曰天平。大聚資糧，購良工，治器械，聲震中原。漢兵引水灌廢丘，廢丘降，章邯自殺。盡定雍地，以為中地、北地、隴西郡。六月，魏絳蜀陳雙熾聚衆反，自號始建王。魏以假鎮西將軍長孫稚為討蜀都督。別將河東薛脩義輕騎詣雙熾壘下，曉以利害，雙熾卽降。詔以脩義為龍門鎮將。北漢李279ac至契丹，契丹主使拽剌梅里報之。戊辰，以王渾為尚書左僕射，渾子濟為侍中。渾主者處事不當，濟明法繩之。濟從兄佑，素與濟不協，因毀濟不能容其父，帝由是疏濟，後坐事免官。濟性豪侈，帝謂侍中和嶠曰：「我將罵濟而後官之，如何？」嶠曰：「濟俊爽，恐不可屈。」帝召濟，切讓之，旣而曰：「頗知愧不？」濟曰：「尺布、斗粟之謠，常為陛下愧之。他人能令親者疏，臣不能令親者親，以此愧陛下耳。」帝默然。嶠，洽之孫也。柔然攻高昌，殺沮渠安周，滅沮渠氏，以闞伯周為高昌王。高昌稱王自此始。三月，上行幸雍，祠五畤。置南陽節度使，以南陽太守魯炅為之，將嶺南、黔中、襄陽子弟五萬人屯葉北，以備安祿山。炅表薛愿為潁川太守兼防禦使，龐堅為副使。愿，故太子瑛之妃兄；堅，玉之曾孫也。太后春秋雖高，善自塗澤，雖左右不覺其衰。丙戌，敕以齒落更生，九月，庚子，御則天門，赦天下，改元。更以九月為社。夏，四月，庚午朔，未明，閔帝至衞州東數里，遇石敬瑭；帝大喜，問以社稷大計，敬瑭曰：「聞康義誠西討，何如？陛下何為至此？」帝曰：「義誠亦叛去矣。」敬瑭俛首長歎數四，曰：「衞州刺史王弘贄，宿將習事，請與圖之。」乃往見弘贄問之，弘贄曰：「前代天子播遷多矣，然皆有將相、侍衞、府庫、法物，使羣下有所瞻仰；今皆無之，獨以五十騎自隨，雖有忠義之心，將若之何？」敬瑭還，見帝於衞州驛，以弘贄之言告。弓箭庫使沙守榮、奔洪進前責敬瑭曰：「公明宗愛壻，富貴相與共之，憂患亦宜相恤。今天子播越，委計於公，冀圖興復，乃以此四者為辭，是直欲附賊賣天子耳！」守榮抽佩刀欲刺之，敬瑭親將陳暉救之，守榮與暉鬬死，洪進亦自刎。敬瑭牙內指揮使劉知遠引兵入，盡殺帝左右及從騎，獨置帝而去。敬瑭遂趣洛陽。上及皇后、公主多營佛寺。左拾遺京兆辛替否上疏諫，略曰：「臣聞古之建官，員不必備，士有完行，家有廉節，朝廷有餘俸，百姓有餘食。伏惟陛下百倍行賞，十倍增官，金銀不供其印，束帛不充於錫，遂使富商豪賈，居盡纓冕之流；鬻伎行巫，或涉膏腴之地。」又曰：「公主，陛下之愛女，然而用不合於古義，行不根於人心，將恐變愛成憎，翻福為禍。何者？竭人之力，費人之財，奪人之家；愛數子而取三怨，使邊疆之士不盡力，朝廷之士不盡忠，人之散矣，獨持所愛，何所恃乎！君以人為本，本固則邦寧，邦寧則陛下之夫婦母子長相保也。」又曰：「若以造寺必為理體，養人不足經邦，則殷、周已往皆暗亂，漢、魏已降皆聖明，殷、周已往為不長，漢、魏已降為不短矣。陛下緩其所急，急其所緩，親未來而疏見在，失真實而冀虛無，重俗人之為，輕天子之業，雖以陰陽為炭，萬物為銅，役不食之人，使不衣之士，猶尚不給，況資於天生地養，風動雨潤，而後得之乎！一旦風塵再擾，霜雹荐臻，沙彌不可操干戈，寺塔不足攘饑饉，臣竊惜之。」疏奏，不省。吳人以武陵五溪夷與蜀接界，蜀亡，懼其叛亂，乃以越騎校尉鍾離牧領武陵太守。魏已遣漢葭縣長郭純試守武陵太守，率涪陵民入遷陵界，屯于赤沙，誘動諸夷進攻酉陽，郡中震懼。牧問朝吏曰：「西蜀傾覆，邊境見侵，何以禦之？」皆對曰：「今二縣山險，諸夷阻兵，不可以軍驚擾，驚擾則諸夷盤結；宜以漸安，可遣恩信吏宣敎慰勞。」牧曰：「外境內侵，誑誘人民，當及其根柢未深而撲取之，此救火貴速之勢也。」敕外趣嚴。撫夷將軍高尚謂牧曰：「昔潘太常督兵五萬，然後討五溪夷。是時劉氏連和，諸夷率化。今旣無往日之援，而郭純已據遷陵，而明府欲以三千兵深入，尚未見其利也。」牧曰：「非常之事，何得循舊！」卽帥所領，晨夜進道，緣山險行垂二千里，斬惡民懷異心者魁帥百餘人，及其支黨凡千餘級。純等散走，五谿皆平。閩主用陳守元言，作三清殿於禁中，以黃金數千斤鑄寶皇大帝、天尊、老君像，晝夜作樂，焚香禱祀，求神丹。政無大小，皆林興傳寶皇命決之。冬，十一月，庚寅，弘化長公主自吐谷渾來朝。六月，以扈蹕都將楊守亮為金商節度、京畿制置使，將兵二萬出金州，與王重榮、李克用共討朱玫，守亮本姓訾，名亮，曹州人，與弟信皆為楊復光假子，更名守亮、守信。董重質之去洄曲軍也，李光顏馳入其壁，悉降其衆。庚辰，裴度遣馬總先入蔡州慰撫。辛巳，度建彰義軍節，將降卒萬餘人入城，李愬具櫜鞬出迎，拜於路左。度將避之，愬曰：「蔡人頑悖，不識上下之分，數十年矣，願公因而示之，使知朝廷之尊。」度乃受之。魏舊制，羣臣季冬朝賀，服袴褶行事，謂之小歲；丙戌，詔罷之。幽州奏莫州軍亂，刺史張元汎不知所在。九月，龐同善大破高麗兵，泉男生帥衆與同善合。詔以男生為特進、遼東大都督，兼平壤道安撫大使，封玄菟郡公。冬，十月，突厥默啜遣使請降，太后喜，冊授左衞大將軍、歸國公。癸丑，加魏博節度使田季安同平章事。詔以邊境寧晏，治民之官，普復田秩。后父大前疑堅，位望隆重，天元忌之，嘗因忿謂后曰：「必族滅爾家！」因召堅，謂左右曰：「色動，卽殺之。」堅至，神色自若，乃止。內史上大夫鄭譯，與堅少同學，奇堅相表，傾心相結。堅旣為帝所忌，情不自安，嘗在永巷，私於譯曰：「久願出藩，公所悉也，願少留意！」譯曰：「以公德望，天下歸心。欲求多福，豈敢忘也！謹卽言之。」將軍成景儁攻魏彭城，魏以前荊州刺史崔孝芬為徐州行臺以禦之。先是，孝芬坐元叉黨與盧同等俱除名，及將赴徐州，入辭太后，太后謂孝芬曰：「我與卿姻戚，柰何內頭元叉車中，稱『此老嫗會須去之！』」孝芬曰：「臣蒙國厚恩，實無斯語。假令有之，誰能得聞！若有聞者，此於元叉親密過臣遠矣。」太后意解，悵然有愧色。景儁欲堰泗水以灌彭城，孝芬與都督李叔仁等擊之，景儁遁還。二月，秦王暮末立妃梁氏為皇后，子萬載為太子。先是朝廷以貝州水陸要衝，多聚芻粟，為大軍數年之儲，以備契丹。軍校邵珂，性凶悖，永清節度使王令溫黜之。珂怨望，密遣人亡入契丹，言「貝州粟多而兵弱，易取也。」會令溫入朝，執政以前復州防禦使吳巒權知州事。巒至，推誠撫士；會契丹入寇，巒書生，無爪牙，珂自請，願效死，巒使將兵守南門，巒自守東門。契丹主自攻貝州，巒悉力拒之，燒其攻具殆盡。己卯，契丹復攻城，珂引契丹自南門入，巒赴井死。契丹遂陷貝州，所殺且萬人。壬子，淮南道行臺僕射輔公祏反。初，杜伏威與公祏相友善，公祏年長，伏威兄事之，軍中謂之伯父，畏敬與伏威等。伏威浸忌之，乃署其養子闞稜為左將軍，王雄誕為右將軍，潛奪其兵權。公祏知之，怏怏不平，與其故人左遊仙陽為學道、辟榖以自晦。及伏威入朝，留公祏守丹楊，令雄誕典兵為之副，陰謂雄誕曰：「吾至長安，苟不失職，勿令公祏為變。」伏威旣行，左遊仙說公祏謀反；而雄誕握兵，公祏不得發。乃詐稱得伏威書，疑雄誕有貳心，雄誕聞之不悅，稱疾不視事；公祏因奪其兵，使其黨西門君儀諭以反計。雄誕始寤而悔之，曰：「今天下方平定，吳王又在京師，大唐兵威，所向無敵，柰何無故自求族滅乎！雄誕有死而已，不敢聞命。今從公為逆，不過延百日之命耳，大丈夫安能愛斯須之死而自陷於不義乎！」公祏知不可屈，縊殺之。雄誕善撫士卒，得其死力，又約束嚴整，每破城邑，秋毫無犯。死之日，江南軍中及民間皆為之流涕。公祏又詐稱伏威不得還江南，貽書令其起兵，大修鎧仗，運糧儲。尋稱帝於丹楊，國號宋，修陳故宮室而居之，署置百官，以左遊仙為兵部尚書、東南道大使、越州總管，與張善安連兵，以善安為西南道大行臺。丙寅，遣使詣河中、鳳翔收瘞戰死及餓殍遺骸，時有僧已聚二十萬矣。戊寅，以門下侍郎、同平章事獨孤損同平章事，充靜海節度使；以禮部侍郎河間張文蔚同平章事。甲申，以門下侍郎、同平章事裴樞為左僕射，崔遠為右僕射，並罷政事。鳳翔節度使兼侍中潞王從珂，與石敬瑭少從明帝征伐，有功名，得衆心；朱弘昭、馮贇位望素出二人下遠甚，一旦執朝政，皆忌之。明宗有疾，潞王屢遣其夫人入省侍；及明宗殂，潞王辭疾不來，使臣至鳳翔者或自言伺得潞王陰事。時潞王長子重吉為控鶴都指揮使，朱、馮不欲其典禁兵，己亥，出為亳州團練使。潞王有女惠明為尼，在洛陽，亦召入禁中。潞王由是疑懼。勃勃性驕虐，視民如草芥。常居城上，置弓劍於側，有所嫌忿，手自殺之。羣臣迕視者鑿其目，笑者決其脣，諫者先截其舌而後斬之。丁未，階州刺史趙澄降蜀。戶部郎中吉溫見祿山有寵，又附之，約為兄弟。說祿山曰：「李右丞相雖以時事親三兄，必不肯以兄為相；溫雖蒙驅使，終不得超擢。兄若薦溫於上，溫卽奏兄堪大任，共排林甫出之，為相必矣。」祿山悅其言，數稱溫才於上，上亦忘曩日之言。會祿山領河東，因奏溫為節度副使、知留後，以大理司直張通儒為留後判官，河東事悉以委之。敏自帥萬餘人討卓，軍人隔水語敏衆曰：「本所以戮力陳公者，正以顧丹楊、周安豐耳；今皆異矣，汝等何為！」敏衆狐疑未決，榮以白羽扇揮之，衆皆潰去。敏單騎北走，追獲之於江乘，歎曰：「諸人誤我，以至今日！」謂弟處曰：「我負卿，卿不負我！」遂斬敏於建業，夷三族。於是會稽等郡盡殺敏諸弟。己卯，淮西行營奏獲吳元濟，光祿少卿楊元卿言於上曰：「淮西大有珍寶，臣能知之，往取必得。」上曰：「朕討淮西，為人除害，珍寶非所求也。」尚書右丞考城江子四上封事，極言政治得失。五月，癸卯，詔曰：「古人有言，『屋漏在上，知之在下』。朕有過失，不能自覺，江子四等封事所言，尚書可時加檢括，於民有蠹患者，宜速詳啟！」甲申，詔天下募兵，守令競來赴難。李淵之子世民，年十六，應募隸屯衞將軍雲定興，說定興多齎旗鼓為疑兵，曰：「始畢敢舉兵圍天子，必謂我倉猝不能赴援故也。宜晝則引旌旗數十里不絕，夜則鉦鼓相應，虜必謂救兵大至，望風遁去。不然，彼衆我寡，若悉軍來戰，必不能支。」定興從之。甲申，上享太廟。春，正月，癸巳，齊主自離石道討山胡，遣斛律金從顯州道，常山王演從晉州道夾攻，大破之，男子十三以上皆斬，女子及幼弱以賞軍，遂平石樓。石樓絕險，自魏世所不能至，於是遠近山胡莫不懾服。有都督戰傷，其什長路暉禮不能救，帝命刳其五藏，令九人食之，肉及穢惡皆盡。自是始為威虐。癸丑，周主封其弟衍為葉王，術為郢王。朱泚自將逼奉天，軍勢甚盛。以姚令言為元帥，張光晟副之，以李忠臣為京兆尹、皇城留守，仇敬忠為同、華等州節度使、拓東王，以扞關東之師，李日月為西道先鋒經略使。十二月，戊戌，以尚書王彪之為僕射。初，濟少居江東，博學能文。與上有布衣之舊，知上有大志，然負氣不服，常謂人曰：「會於盾鼻上磨墨檄之。」上甚不平。及卽位，或薦之於上，上曰：「人雖有才，亂俗好反，不可用也。」濟上書諫上崇信佛法、為塔寺奢費，上大怒，欲集朝衆斬之；朱异密告之，濟逃奔東魏。澄為中書監，欲用濟為侍讀，獻武王曰：「我愛濟，欲全之，故不用濟。濟入宮，必敗。」澄固請，乃許之。及敗，侍中楊遵彥謂之曰：「衰暮何苦復爾？」濟曰：「壯氣在耳！」因下辨曰：「自傷年紀摧頹，功名不立，故欲挾天子，誅權臣。」澄欲宥其死，親問之曰：「荀公何意反？」濟曰：「奉詔誅高澄，何謂反！」有司以濟老病，鹿車載詣東市，并焚之。秋，七月，以工部侍郎李穀充西南面行營都轉運使。二月，壬辰，黃霸為丞相。霸材長於治民，及為丞相，功名損於治郡。時京兆尹張敞舍鶡雀飛集丞相府，霸以為神雀，議欲以聞。敞奏霸曰：「竊見丞相請與中二千石、博士雜問郡、國上計長史、守丞為民興利除害，成大化，條其對。有耕者讓畔，男女異路，道不拾遺，及舉孝子、貞婦者為一輩，先上殿；舉而不知其人數者，次之；不為條敎者在後。叩頭謝丞相，口雖不言，而心欲其為之也。長史、守丞對時，臣敞舍有鶡雀飛止丞相府屋上，丞相以下見者數百人。邊吏多知鶡雀者，問之，皆陽不知。丞相圖議上奏曰：『臣問上計長史、守丞以興化條，皇天報下神爵。』後知從臣敞舍來，乃止。郡國吏竊笑丞相仁厚有知略，微信奇怪也。臣敞非敢毀丞相也，誠恐羣臣莫白，而長史、守丞畏丞相指，歸舍法令，各為私敎，務相增加，澆淳散樸，並行偽貌，有名亡實，傾搖解怠，甚者為妖。假令京師先行讓畔、異路、道不拾遺，其實亡益廉貪、貞淫之行，而以偽先天下，固未可也。卽諸侯先行之，偽聲軼於京師，非細事也。漢家承敝通變，造起律令，所以勸善禁姦，條貫詳備，不可復加。宜令貴臣明飭長史、守丞，歸告二千石，舉三老、孝弟、力田、孝廉、廉吏，務得其人，郡事皆以法令為檢式，毋得擅為條敎；敢挾詐偽以奸名譽者，必先受戮，以正明好惡。」天子嘉納敞言，召上計吏，使侍中臨飭，如敞指意。霸甚慚。鸚鵡先與天與私通，旣適懷遠，恐事泄，白劭使密殺之。陳慶國懼，曰：「巫蠱事，唯我與天與宣傳往來。今天與死，我其危哉！」乃具以其事白上。上大驚，卽遣收鸚鵡；封籍其家，得劭、濬書數百紙，皆呪咀巫蠱之言；又得所埋玉人，命有司窮治其事。道育亡命，捕之不獲。王猛之破張天錫於枹罕也，獲其將敦煌陰據及甲士五千人。秦王堅旣克楊纂，遣據帥其甲士還涼州，使著作郎梁殊、閻負送之，因命王猛為書諭天錫曰：「昔貴先公稱藩劉、石者，惟審於強弱也。今論涼土之力，則損於往時；語大秦之德，則非二趙之匹；而將軍翻然自絕，無乃非宗廟之福也歟！以秦之威，旁振無外，可以回弱水使東流，返江、河使西注，關東旣平，將移兵河右，恐非六郡士民所能抗也。劉表謂漢南可保，將軍謂西河可全，吉凶在身，元龜不遠，宜深算妙慮，自求多福，無使六世之業一旦而墜地也！」天錫大懼，遣使謝罪稱藩。堅拜天錫使持節、都督河右諸軍事、驃騎大將軍、開府儀同三司、涼州刺史、西平公。是月，榮將四五千騎發幷州，時人皆言榮反，又云「天子必當圖榮」。九月，榮至洛陽，帝卽欲殺之，以太宰天穆在幷州，恐為後患，故忍未發，并召天穆。有人告榮云：「帝欲圖之。」榮卽具奏，帝曰：「外人亦言王欲害我，豈可信之！」於是榮不自疑，每入謁帝，從人不過數十，又皆挺身不持兵仗。帝欲止，城陽王徽曰：「縱不反，亦何可耐，況不可保邪！」李輔國素微賤，雖暴貴用事，上皇左右皆輕之。輔國意恨，且欲立奇功以固其寵，乃言於上曰：「上皇居興慶宮，日與外人交通，陳玄禮、高力士謀不利於陛下。今六軍將士盡靈武勳臣，皆反仄不安，臣曉諭不能解，不敢不以聞。」上泣曰：「聖皇慈仁，豈容有此！」對曰：「上皇固無此意，其如羣小何！陛下為天下主，當為社稷大計，消亂於未萌，豈得徇匹夫之孝！且興慶宮與閻閭相參，垣墉淺露，非至尊所宜居。大內深嚴，奉迎居之，與彼何殊，又得杜絕小人熒惑聖聽。如此，上皇享萬歲之安，陛下有三朝之樂，庸何傷乎！」上不聽。興慶宮先有馬三百匹，輔國矯敕取之。纔留十匹。上皇謂高力士曰：「吾兒為輔國所惑，不得終孝矣。」天水人訇琦等殺成太尉李離、尚書令閻式，以梓潼降羅尚；成主雄遣太傅驤、司徒雲、司空璜攻之，不克，雲、璜戰死。殷吳成義聞有唐兵，詐使人告福州吏民曰：「唐助我討賊臣，大兵今至矣。」福人益懼。乙未，朱文進遣同平章事李光準等奉國寶于殷。乙卯，封乳母馬惠子初為列侯。初，北海賊帥綦公順帥其徒三萬攻郡城，已克其外郭，進攻子城；城中食盡，公順自謂克在旦夕，不為備。明經劉蘭成糾合城中驍健百餘人襲擊之，城中見兵繼之，公順大敗，棄營走，郡城獲全。於是郡官及望族分城中民為六軍，各將之，蘭成亦將一軍。有宋書佐者，離間諸軍曰：「蘭成得衆心，必為諸人不利，不如殺之。」衆不忍殺，但奪其兵以授宋書佐。蘭成恐終及禍，亡奔公順；公順軍中喜譟，欲奉以為主，固辭，乃以為長史，軍事咸聽焉。居五十餘日，蘭成簡軍中驍健者百五十人，往抄北海。距城四十里，留十人，使多芟草，分為百餘積；二十里，又留二十人，各執大旗；五六里，又留三十人，伏險要；蘭成自將十人，夜，距城一里許潛伏；餘八十人分置便處，約聞鼓聲卽抄取人畜亟去，仍一時焚積草。明晨，城中遠望無煙塵，皆出樵牧。日向中，蘭成以十人直抵城門，城上鉦鼓亂發；伏兵四出，抄掠雜畜十餘頭及樵牧者而去。蘭成度抄者已遠，徐步而還。城中雖出兵，恐有伏兵，不敢急追；又見前有旌旗、煙火，遂不敢進而還。旣而城中知蘭成前者衆少，悔不窮追。居月餘，蘭成謀取郡城，更以二十人直抵城門。城中人競出逐之，行未十里，公順將大兵總至。郡兵奔馳還城，公順進兵圍之，蘭成一言招諭，城中人爭出降。蘭成撫存老幼，禮遇郡官，見宋書佐，亦禮之如舊，仍資送出境，內外安堵。三月，癸酉，寒食，上置酒宴貴近於禁中，載守中書省。宴罷，朝恩將還營，上留之議事，因責其異圖。朝恩自辯，語頗悖慢，皓與左右擒而縊殺之，外無知者。上下詔，罷朝恩觀軍容等使，內侍監如故。詐云「朝恩受詔乃自縊」，以尸還其家，賜錢六百萬以葬。晉王至定州，王都迎謁於馬前，請以愛女妻王子繼岌。庚辰，以鄴都留守李德珫權東京留守，召鄭王重貴如鄴都。初，李克用屯渭北，李茂貞、韓建憚之，事朝廷禮甚恭。克用去，二鎮貢獻漸疏，表章驕慢。上自石門還，於神策兩軍之外，更置安聖、捧宸、保寧、宣化等軍，選補數萬人，使諸王將之；嗣延王戒丕、嗣覃王嗣周又自募麾下數千人。茂貞以為欲討己，語多怨望，嫌隙日構。茂貞亦勒兵揚言欲詣闕訟冤；京師士民爭亡匿山谷。上命通王滋及嗣周、戒丕分將諸軍以衞近畿，戒丕屯三橋。茂貞遂表言「延王無故稱兵討臣，臣今勒兵入朝請罪。」上遽遣使告急於河東。丙寅，茂貞引兵逼京畿，覃王與戰於婁館，官軍敗績。北燕王雲自以無功德而居大位，內懷危懼，常畜養壯士以為腹心、爪牙。寵臣離班、桃仁專典禁衞，賞賜以巨萬計，衣食起居皆與之同，而班、仁志願無厭，猶有怨憾。戊辰，雲臨東堂，班、仁懷劍執帋而入，稱有所啟。班抽劍擊雲，雲以几扞之，仁從旁擊雲，弒之。秋，七月，己酉，葬武皇帝于初寧陵，廟號高祖。初，靈帝徵董卓為少府，卓上書言：「所將湟中義從及秦、胡兵皆詣臣言：『牢直不畢，稟賜斷絕，妻子飢凍。』牽挽臣車，使不得行。羌、胡憋腸狗態，臣不能禁止，輒將順安慰。增異復上。」朝廷不能制。及帝寢疾，璽書拜卓幷州牧，令以兵屬皇甫嵩。卓復上書言：「臣誤蒙天恩，掌戎十年，士卒大小，相狎彌久，戀臣畜養之恩，為臣奮一旦之命，乞將之北州，效力邊垂。」嵩從子酈說嵩曰：「天下兵柄，在大人與董卓耳。今怨隙已結，勢不俱存，卓被詔委兵而上書自請，此逆命也。彼度京師政亂，故敢躊躇不進，此懷姦也。二者，刑所不赦。且其凶戾無親，將士不附。大人今為元帥，杖國威以討之，上顯忠義，下除凶害，無不濟也。」嵩曰：「違命雖罪，專誅亦有責也。不如顯奏其事，使朝廷裁之。」乃上書以聞。帝以讓卓。卓亦不奉詔，駐兵河東以觀時變。秋，七月，庚申，吐谷渾遣其世子賀虜頭入朝于魏。詔以伏連籌為都督西垂諸軍事、西海公、吐谷渾王，遣兼員外散騎常侍張禮使於吐谷渾。伏連籌謂禮曰：「曩者宕昌常自稱名而見謂為大王，今忽稱僕，又拘執使人；欲使偏師往問，何如？」禮曰：「君與宕昌皆為魏籓，比輒興兵攻之，殊違臣節。離京師之日，宰輔有言，以為君能自知其過，則藩業可保；若其不悛，禍難將至矣。」伏連籌默然。全忠納瑾之妻，引兵還，張夫人逆於封丘，全忠以得瑾妻告之。夫人請見之，瑾妻拜，夫人答拜，且泣曰：「兗、鄆與司空同姓，約為兄弟，以小故恨望，起兵相攻，使吾姒辱於此。他日汴州失守，吾亦如吾姒之今日乎！」全忠乃送瑾妻於佛寺為尼，斬朱瑄於汴橋。於是鄆、齊、曹、棣、兗、沂、密、徐、宿、陳、許、鄭、滑、濮皆入于全忠。惟王師範保淄青一道，亦服於全忠。李存信在魏州，聞兗、鄆皆陷，引兵還。幷州長史張嘉貞上言：「突厥九姓新降者，散居太原以北，請宿重兵以鎮之。」辛酉，置天兵軍於幷州，集兵八萬，以嘉貞為天兵軍大使。或告太史令鼂崇及弟黃門侍郎懿潛召秦兵，珪至晉陽，賜崇、懿死。會榮請入朝，欲視皇后3743乳，徽等勸帝因其入，刺殺之。唯膠東侯李侃晞、濟陰王暉業言：「榮若來，必當有備，恐不可圖。」又欲殺其黨與，發兵拒之。帝疑未定，而洛陽人懷憂懼，中書侍郎邢子才之徒已避之東出，榮乃遍與朝士書，相任去留。中書舍人溫子昇以書呈帝，帝恆望其不來，及見書，以榮必來，色甚不悅。子才名劭，以字行，巒之族弟也。時人多以字行者，舊史皆因之。二月，庚申朔，日有食之。盧綰與數千人居塞下候伺，幸上疾愈，自入謝；聞帝崩，遂亡入匈奴。上以翠微宮險隘，不能容百官，庚子，詔更營玉華宮於宜春之鳳皇谷。庚戌，車駕還宮。先是，朝廷遣中使賜朱克融時服，克融以為疏惡，執留敕使；又奏「當道今歲將士春衣不足，乞度支給三十萬端匹」；又奏「欲將兵馬及丁匠五千助脩宮闕」。上患之，以問宰相，欲遣重臣宣慰，仍索敕使。裴度對曰：「克融無禮已甚，殆將斃矣！譬如猛獸，自於山林中咆哮跳踉，久當自困，必不敢輒離巢穴。願陛下勿遣宣慰，亦勿索敕使，旬日之後，徐賜詔書云：『聞中官至彼，稍失去就，俟還，朕自有處分。時服，有司製造不謹，朕甚欲知之，已令區處。其將士春衣，從來非朝廷徵發，皆本道自備。朕不愛數十萬匹物，但素無此例，不可獨與范陽。』所稱助脩宮闕，皆是虛語，若欲直挫其姦，宜云『丁匠宜速遣來，已令所在排比供擬。』彼得此詔，必蒼黃失圖。若且示含容，則云『脩宮闕事在有司，不假丁匠遠來。』如是而已，不足勞聖慮也。」上悅，從之。大司農中丞耿壽昌奏言：「歲數豐穰，穀賤，農人少利。故事：歲漕關東穀四百萬斛以給京師，用卒六萬人。宜糴三輔、弘農、河東、上黨、太原郡穀，足供京師，可以省關東漕卒過半。」上從其計。壽昌又白：「令邊郡皆築倉，以穀賤增其賈而糴，穀貴時減賈而糶，名曰常平倉。」民便之。上乃下詔賜壽昌爵關內侯。劉沔、張仲武固稱盛寒未可進兵，請待歲首，李忠順獨請與李思忠俱進。十二月，丙寅，李德裕奏請遣思忠進屯保大柵，從之。時朱滔方恭順，與寶臣及河東節度使薛兼訓攻其北，正己與淮西節度使李忠臣等攻其南。五月，乙未，承嗣將霍榮國以磁州降。丁未，李正己攻德州，拔之。李忠臣統永平、河陽、懷、澤步騎四萬進攻衞州。六月，辛未，田承嗣遣其將裴志清等攻冀州，志清以其衆降李寶臣。甲戌，承嗣自將圍冀州，寶臣使高陽軍使張孝忠將精騎四千禦之，寶臣大軍繼至；承嗣燒輜重而遁。孝忠，本奚也。思明乃自魏州引兵趣鄴，使諸將去城各五十里為營，每營擊鼓三百面，遙脅之。又每營選精騎五百，日於城下抄掠，官軍出，輒散歸其營；諸軍人馬牛車日有所失，樵採甚艱，晝備之則夜至，夜備之則晝至。時天下饑饉，轉餉者南自江、淮，西自幷、汾，舟車相繼。思明多遣壯士竊官軍裝號，督趣運者，責其稽緩，妄殺戮人，運者駭懼；舟車所聚，則密縰火焚之；往復聚散，自相辨識，而官軍邏捕不能察也。由是諸軍乏食，人思自潰。思明乃引大軍直抵城下，官軍與之刻日決戰。戊申，薛融等上所定編敕，行之。是夜，瑜復見權曰：「諸人徒見操書言水步八十萬而各恐懾，不復料其虛實，便開此議，甚無謂也。今以實校之，彼所將中國人不過十五六萬，且已久疲；所得表衆亦極七八萬耳，尚懷狐疑。夫以疲病之卒御狐疑之衆，衆數雖多，甚未足畏。瑜得精兵五萬，自足制之，願將軍勿慮！」權撫其背曰：「公瑾，卿言至此，甚合孤心。子布、元表諸人，各顧妻子，挾持私慮，深失所望；獨卿與子敬與孤同耳，此天以卿二人贊孤也。五萬兵難卒合，已選三萬人，船糧戰具俱辦。卿與子敬、程公便在前發，孤當續發人衆，多載資糧，為卿後援。卿能辦之者誠決，邂逅不如意，便還就孤，孤當與孟德決之。」遂以周瑜、程普為左右督，將兵與備幷力逆操；以魯肅為贊軍校尉，助畫方略。楊妃請立皇弟安王溶為嗣，上謀於宰相，李珏非之。丙寅，立敬宗少子陳王成美為皇太子。漢王得韓信軍，復大振。八月，引兵臨河，南鄉，軍小脩武，欲復與楚戰。郎中鄭忠說止漢王，使高壘深塹勿與戰。漢王聽其計，使將軍劉賈、盧綰將卒二萬人，騎數百，渡白馬津，入楚地，佐彭越，燒楚積聚，以破其業，無以給項王軍食而已。楚兵擊劉賈，賈輒堅壁不肯與戰，而與彭越相保。湘東王繹遣世子方等將步騎一萬入援建康，庚子，發公安。繹又遣竟陵太守王僧辯將舟師萬人，出自漢川，載糧東下。方等有俊才，善騎射，每戰，親犯矢石，以死節自任。帝更遣江都丞王世充發淮南兵數萬人討元進。世充渡江，頻戰皆捷，元進、燮敗死於吳，其餘衆或降或散。世充召先降者於通玄寺瑞像前焚香為誓，約降者不殺。散者始欲入海為盜，聞之，旬月之間，歸首略盡，世充悉阬之於黃亭澗，死者三萬餘人。由是餘黨復相聚為盜，官軍不能討，以至隋亡。帝以世充有將帥才，益加寵任。壬午，侯瑱引兵焚齊舟艦於合肥。蜀主以李繼崇為武泰節度使、兼中書令、隴西王。秋，七月，恆山哀王不疑薨。初，王莽旣就國，杜門自守。其中子獲殺奴，莽切責獲，令自殺。在國三歲，吏民上書冤訟莽者百數。至是，賢良周護、宋崇等對策，復深訟莽功德；上於是徵莽及平阿侯仁還京師，侍太后。曦淫侈無度，資用不給，謀於國計使南安陳匡範，匡範請日進萬金；曦悅，加匡範禮部侍郎，匡範增算商賈數倍。曦宴羣臣，舉酒屬匡範曰：「明珠美玉，求之可得；如匡範人中之寶，不可得也。」未幾，商賈之算不能足日進，貸諸省務錢以足之，恐事覺，憂悸而卒，曦祭贈甚厚。諸省務以匡範貸帖聞，曦大怒，斲棺，斷其尸棄水中，以連江人黃紹頗代為國計使。紹頗請「令欲仕者，自非蔭補，皆聽輸錢卽授之，以資望高下及州縣戶口多寡定其直，自百緡至千緡。」從之。遼左右長史劉羣、盧諶、崔悅等封府庫請降。虎遣將軍郭太、麻秋帥輕騎二萬追遼，至密雲山。獲其母妻，斬首三千級。遼單騎走險，遣其子乞特真奉表及獻名馬於趙，虎受之。魏胡太后以天文有變，欲以崇憲高太后當之。戊申夜，高太后暴卒；冬，十月，丁卯，以尼禮葬於北邙，諡曰順皇后。百官單衣邪巾送至墓所，事訖而除。西平郭夫人有寵於帝，毛后愛弛。帝游後園，曲宴極樂。郭夫人請延皇后，帝不許，因禁左右使不得宣。后知之，明日，謂帝曰：「昨日游宴北園，樂乎？」帝以左右泄之，所殺十餘人。庚辰，賜后死，然猶加諡曰悼。癸丑，葬愍陵。遷其弟曾為散騎常侍。前杭州刺史路審中客居黃州，聞鄂州刺史崔紹卒，募兵三千人入據之。武昌牙將杜洪亦逐岳州刺史而代之。隴西處士王嘉，隱居倒虎山，有異術，能知未然；秦人神之。秦王堅、後秦王萇及慕容沖皆遣使迎之。十一月，嘉入長安，衆聞之，以為堅有福，故聖人助之，三輔堡壁及四山氐、羌歸堅者四萬餘人。堅置嘉及沙門道安於外殿，動靜咨之。賈充與朝士宴飲，河南尹庾純醉，與充爭言。充曰：「父老，不歸供養，卿為無天地！」純曰：「高貴鄉公何在？」充慙怒，上表解職；純亦上表自劾。詔免純官，仍下五府正其臧否。石苞以為純榮官忘親，當除名；齊王攸等以為純於禮律未有違；詔從攸議，復以純為國子祭酒。可殷嘗譖皇城使李倣於閩主，后族陳匡勝無禮於福王繼鵬，倣及繼鵬皆恨之。閩主疾甚，繼鵬有喜色。倣以閩主為必不起，冬，十月，己卯，使壯士數人持白梃擊李可殷，殺之，中外震驚。庚辰，閩主疾少間，陳后訴之。閩主力疾視朝，詰可殷死狀，倣懼而出，俄頃，引部兵鼓譟入宮。閩主聞變，匿於九龍帳下，亂兵刺之而出。閩主宛轉未絕，宮人不忍其苦，為絕之。倣與繼鵬殺陳后、陳守恩、陳匡勝、歸守明及繼鵬弟繼韜；繼韜素與繼鵬相惡故也。辛巳，繼鵬稱皇太后令監國，是日，卽皇帝位。更名昶。諡其父曰齊肅明孝皇帝，廟號惠宗。旣而自稱權知福建節度事，遣使奉表於唐，大赦境內；立李春鷰為賢妃。六月，丁巳，魏主嗣北巡。峯州刺史王升朝叛。庚辰，安南都護武陵韓約討斬之。十二月，癸巳，潁陰靖侯陳羣卒。羣前後數陳得失，每上封事，輒削其草，時人及其子弟莫能知也。論者或譏羣居位拱默；正始中，詔撰羣臣上書以為名臣奏議，朝士乃見羣諫事，皆歎息焉。契丹王阿保機帥諸部兵三十萬，號百萬，自麟、勝攻晉蔚州，陷之，虜振武節度使李嗣本。遣使以木書求貨於大同防禦使李存璋，存璋斬其使；契丹進攻雲州，存璋悉力拒之。時趙充國年七十餘，上老之，使丙吉問誰可將者。充國對曰：「無踰於老臣者矣！」上遣問焉，曰：「將軍度羌虜何如？當用幾人？」充國曰：「百聞不如一見。兵難遙度，臣願馳至金城，圖上方略。羌戎小夷，逆天背畔，滅亡不久，願陛下以屬老臣，勿以為憂！」上笑曰：「諾。」乃大發兵詣金城。夏，四月，遣充國將之，以擊西羌。匈奴寇上黨、天水，遂至扶風。都知兵馬使劉悟，正臣之孫也，師道使之將兵萬餘人屯陽穀以拒官軍。悟務為寬惠，使士卒人人自便，軍中號曰劉父。及田弘正渡河，悟軍無備，戰又數敗。或謂師道曰：「劉悟不脩軍法，專收衆心，恐有他志，宜早圖之。」師道召悟計事，欲殺之。或諫曰：「今官軍四合，悟無逆狀，用一人言殺之，諸將誰肯為用！是自脫其爪牙也。」師道留悟旬日，復遣之，厚贈金帛以安其意。悟知之，還營，陰為之備。師道以悟將兵在外，署悟子從諫門下別奏。從諫與師道諸奴日遊戲，頗得其陰謀，密疏以白父。秋，七月，馬武等擊燒當羌，大破之，餘皆降散。袁術以讖言「代漢者當塗高」，自云名字應之。又以袁氏出陳，為舜後，以黃代赤，德運之次，遂有僭逆之謀。聞孫堅得傳國璽，拘堅妻而奪之。及聞天子敗於曹陽，乃會羣下議稱尊號；衆莫敢對。主簿閻象進曰：「昔周自后稷至于文王，積德累功，參分天下有其二，猶服事殷。明公雖奕世克昌，未若有周之盛；漢室雖微，未若殷紂之暴也！」術默然。夏，四月，晉人拔洺州，以魏州都巡檢使袁建豐為洺州刺史。甲子，帝發大梁。春，正月，詔曰：「獄，重事也。人有智愚，官有上下。獄疑者讞有司；有司所不能決，移廷尉；讞而後不當，讞者不為失。欲令治獄者務先寬。」初，毛璩聞桓振陷江陵，帥衆三萬順流東下，將討之，使其弟西夷校尉瑾、蜀郡太守瑗出外水，參軍巴西譙縱、侯暉出涪水。蜀人不樂遠征，暉至五城水口，與巴西陽昩謀作亂。縱為人和謹，蜀人愛之，暉、昩共逼縱為主，縱不可，走投于水；引出，以兵逼縱登輿，縱又投地，叩頭固辭，暉縛縱於輿。還，襲毛瑾於涪城，殺之，推縱為梁、秦二州刺史。璩至略城，聞變，奔還成都，遣參軍王瓊將兵討之，為縱弟明子所敗，死者什八九。益州營戶李騰開城納縱兵，殺璩及弟瑗，滅其家。縱稱成都王，以從弟洪為益州刺史，以明子為巴州刺史，屯白帝。於是蜀大亂，漢中空虛，氐王楊盛遣其兄子平南將軍撫據之。癸亥，歷山飛別將甄翟兒衆十萬寇太原，將軍潘長文敗死。上募天下死罪為兵，遣樓船將軍楊僕從齊浮渤海，左將軍荀彘出遼東，以討朝鮮。秋，七月，河南節度使賀蘭進明克高密、琅邪、殺賊二萬餘人。壬子，冊拜突騎施蘇祿為忠順可汗。春，正月，丙午，以御史中丞兼尚書右丞夏侯孜為戶部侍郎、判戶部事。先是，判戶部有缺，京兆尹韋澳奏事，上欲以澳補之。辭曰：「臣比年心力衰耗，難以處繁劇，屢就陛下乞小鎮，聖恩未許。」上不悅。及歸，其甥柳玼尤之，澳曰：「主上不與宰輔僉議，私欲用我，人必謂我以他歧得之，何以自明！且爾知時事浸不佳乎？由吾曹貪名位所致耳。」丙辰，以澳為河陽節度使。玼，仲郢之子也。宋休公薨，子辟公立。己未，劍南節度使嚴武破吐蕃七萬衆，拔當狗城。丙戌，詔貶梁中書侍郎、同平章事鄭珏為萊州司戶，蕭頃為登州司戶，翰林學士劉岳為均州司馬，任贊為房州司馬，姚顗為復州司馬，封翹為唐州司馬，李懌為懷州司馬，竇夢徵為沂州司馬，崇政學士劉光素為密州司戶，陸崇為安州司戶，御史中丞王權為隨州司戶；以其世受唐恩而仕梁貴顯故也。岳，崇龜之從子；顗，萬年人；翹，敖之孫；懌，京兆人；權，龜之孫也。楚宣王薨，子威王商立。蜀中傳言漢帝已遇害，於是漢中王發喪制服，諡曰孝愍皇帝。羣下競言符瑞，勸漢中王稱尊號。前部司馬費詩上疏曰：「殿下以曹操父子偪主篡位，故乃羈旅萬里，糾合士衆，將以討賊。今大敵未克而先自立，恐人心疑惑。昔高祖與楚約，先破秦者王之。及屠咸陽，獲子嬰，猶懷推讓；況今殿下未出門庭，便欲自立邪！愚臣誠不為殿下取也。」王不悅，左遷詩為部永昌從事。夏，四月，丙午，漢中王卽皇帝位於武擔之南，大赦，改元章武。以諸葛亮為丞相，許靖為司徒。烏桓與匈奴、鮮卑連兵為寇，代郡以東尤被烏桓之害；其居止近塞，朝發穹廬，暮至城郭，五郡民庶，家受其辜，至於郡縣損壞，百姓流亡，邊陲蕭條，無復人迹。秋，八月，帝遣馬援與謁者分築保塞，稍興立郡縣，或空置太守、令、長，招還人民。烏桓居上谷塞外白山者最為強富，援將三千騎擊之，無功而還。帝問於護軍將軍蔣濟曰：「孫權其救遼東乎？」濟曰：「彼知官備已固，利不可得，深入則非力所及，淺入則勞而無獲；權雖子弟在危，猶將不動，況異域之人，兼以往者之辱乎！今所以外揚此聲者，譎其行人，疑之於我，我之不克，冀其折節事己耳。然沓渚之間，去淵尚遠，若大軍相守，事不速決，則權之淺規，或得輕兵掩襲，未可測也。」自憲宗征伐四方，國用已虛，上卽位，賞賜左右及宿衞諸軍無節，及幽、鎮用兵久無功，府藏空竭，勢不能支。執政乃議：「王庭湊殺田弘正而朱克融全張弘靖，罪有重輕，請赦克融，專討庭湊。」上從之。乙酉，以朱克融為平盧節度使。戊申，樊毅克下邳、高柵等六城。備德聞超至，大喜，遣騎三百迎之。超至廣固，以金刀獻於備德；備德慟哭，悲不自勝。封超為北海王，拜侍中、驃騎大將軍、司隸校尉、開府，妙選時賢，為之僚佐。備德無子，欲以超為嗣。超入則侍奉盡歡，出則傾身下士，由是內外譽望翕然歸之。旱。治書侍御史韋雲起劾奏：「世基及御史大夫裴蘊職典樞要，維持內外，四方告變，不為奏聞。賊數實多，裁減言少，陛下旣聞賊少，發兵不多，衆寡懸殊，往皆不克，故使官軍失利，賊黨日滋。請付有司結正其罪。」大理卿鄭善果奏：「雲起詆訾名臣，所言不實，非毀朝政，妄作威權。」由是左遷雲起為大理司直。庚戌，魏賜爾朱榮子义羅爵梁郡王。夏，四月，高平鎮民赫連恩等反，推敕勒酋長胡琛為高平王，攻高平鎮以應拔陵。魏將盧祖遷擊破之，琛北走。去寺人之官，自三王之世，具載於詩、禮，所以謹閨闥之禁，通內外之言，安可無也。如巷伯之疾惡，寺人披之事君，鄭衆之辭賞，呂彊之直諫，曹日昇之救患，馬存亮之弭亂，楊復光之討賊，嚴遵美之避權，張承業之竭忠，其中豈無賢才乎！顧人主不當與之謀議政事，進退士大夫，使有威福足以動人耳。果或有罪，小則刑之，大則誅之，無所寬赦；如此，雖使之專橫，孰敢焉！豈可不察臧否，不擇是非，欲草薙而禽獮之，能無亂乎！是以袁紹行之於前而董卓弱漢，崔昌遐襲之於後而朱氏篡唐，雖快一時之忿而國隨以亡。是猶惡衣之垢而焚之，患木之蠹而伐之，其為害豈不益多哉！孔子曰：「人而不仁，疾之已甚，亂也。」斯之謂矣！秋，七月，新市賊王匡等進攻隨；平林人陳牧、廖湛復聚衆千餘人，號「平林兵」，以應之。李克用遣使奉表稱：「方發兵濟河，除逆黨，迎車駕，願詔諸道與臣協力。」先是，山南之人皆言克用與朱玫合，人情恟懼；表至，上出示從官，幷諭山南諸鎮，由是帖然。然克用表猶以朱全忠為言，上使楊復恭以書諭之云：「俟三輔事寧，別有進止。」初，文帝且崩，戒太子曰：「卽有緩急，周亞夫真可任將兵。」及七國反書聞，上乃拜中尉周亞夫為太尉，將三十六將軍往擊吳、楚，遣曲周侯酈寄擊趙，將軍欒布擊齊；復召竇嬰，拜為大將軍，使屯滎陽監齊、趙兵。詔拜疇為騎都尉。疇以天子方蒙塵未安，不可以荷佩榮寵，固辭不受。得報，馳還，比至，虞已死，疇謁祭虞墓，陳發章表，哭泣而去。公孫瓚怒，購求獲疇，謂曰：「汝不送章報我，何也？」疇曰：「漢室衰穨，人懷異心，唯劉公不失忠節。章報所言，於將軍未美，恐非所樂聞，故不進也。且將軍旣滅無罪之君，又讎守義之臣，疇恐燕、趙之士皆將蹈東海而死，莫有從將軍者也。」瓚乃釋之。杜伏威使其將王雄誕擊李子通，子通以精兵守獨松嶺。雄誕遣其將陳當將千餘人，乘高據險以逼之，多張旗幟，夜則縛炬火於樹，布滿山澤。子通懼，燒營走保杭州；雄誕追擊之，又敗之於城下。庚寅，子通窮蹙請降。伏威執子通并其左僕射樂伯通送長安；上釋之。八月，皇甫嵩與黃巾戰於蒼亭，獲其帥卜巳。董卓攻張角無功，抵罪。己巳，詔嵩討角。大雨水十餘日，河決東郡金隄。先是清河都尉馮逡奏言：「郡承河下流，土壤輕脆易傷，頃所以闊無大害者，以屯氏河通，兩川分流也。今屯氏河塞，靈鳴犢口又益不利，獨一川兼受數河之任，雖高增隄防，終不能泄。如有霖雨，旬日不霽，必盈溢。九河故迹，今旣滅難明，屯氏河新絕未久，其處易浚；又其口所居高，於以分殺水力，道里便宜，可復浚以助大河，泄暴水，備非常。不豫脩治，北決病四、五郡，南決病十餘郡，然後憂之，晚矣！」事下丞相、御史，白遣博士許商行視，以為「方用度不足，可且勿浚。」後三歲，河果決於館陶及東郡金隄，泛濫兗、豫及平原、千乘、濟南，凡灌四郡、三十二縣，水居地十五萬餘頃，深者三丈；壞敗官亭、室廬且四萬所。烏孫小昆彌烏就屠死，子拊離代立；為弟日貳所殺。漢遣使者立拊離子安日為小昆彌。日貳亡阻康居；安日使貴人姑莫匿等三人詐亡從日貳，刺殺之。於是西域諸國上書，願復得前都護段會宗；上從之。城郭諸國聞之，皆翕然親附。辛未，以韓建為侍中，兼建昌宮使。太子洗馬陳留江統以為戎、狄亂華，宜早絕其原，乃作徙戎論以警朝廷曰：「夫夷、蠻、戎、狄，地在要荒，禹平九土而西戎卽敍。其性氣貪婪，凶悍不仁。四夷之中，戎、狄為甚，弱則畏服，強則侵叛。當其強也，以漢高祖困於白登、孝文軍於霸上。及其弱也，以元、成之微而單于入朝。此其已然之效也。是以有道之君牧夷、狄也，惟以待之有備，禦之有常，雖稽顙執贄而邊城不弛固守，強暴為寇而兵甲不加遠征，期令境內獲安，疆埸不侵而已。二月，蜀郡守將史歆反，攻太守張穆，穆踰城走；宕渠楊偉等起兵以應歆。帝遣吳漢等將萬餘人討之。太白入東井。秦有司奏：「太白罰星，東井秦分，必有暴兵起京師。」秦主生曰：「太白入井，自為渴耳，何所怪乎！」九月，秦主丕以張蚝為侍中、司空，王永為侍中、都督中外諸軍事、車騎大將軍、尚書令，王騰為中軍大將軍、司隸校尉，苻沖為尚書左僕射，封西平王；又以左長史楊輔為右僕射，右長史王亮為護軍將軍，立妃楊氏為皇后，子寧為皇太子，壽為長樂王，鏘為平原王，懿為勃海王，昶為濟北王。是歲，魏又益新制十二條。春，正月，甲寅朔，日有食之。初，郭崇韜以蜀騎兵分左、右驍衞等六營，凡三千人；步兵分左、右寧遠等二十營，凡二萬四千人。庚寅，孟知祥增置左、右衝山等六營，凡六千人，營於羅城內外；又置義寧等二十營，凡萬六千人，分戍管內州縣就食；又置左、右牢城四營，凡四千人，分戍成都境內。於是齊之行臺、州、鎮，唯東雍州行臺傅伏、營州刺史高寶寧不下，其餘皆入於周。凡得州五十，郡一百六十二，縣三百八十，戶三百三萬二千五百。高寶寧者，齊之疏屬，有勇略，久鎮和龍，甚得夷、夏之心。周主於河陽、幽、青、南兗、豫、徐、北朔、定置總管府，相、幷二州各置宮及六府官。冬，十月，以張玄稔為右驍衞大將軍、御史大夫。秋，七月，辛未，嘉王府諮議高弘本正牙奏事，自理逋債。乙亥，詔「公卿庶僚自今勿令正牙奏事，如有陳秦，宜延英門請對。」議者以為：「正牙奏事，自武德以來未之或改，所以達羣情，講政事；弘本無知，黜之可也，不當因人而廢事。」乙丑，郭子儀遣左兵馬使張用濟、右武鋒使渾釋之將兵取河陽及河內；嚴莊來降。陳留人殺尹子奇，舉郡降。田承嗣圍來瑱於潁川，亦遣使來降；郭子儀應之緩，承嗣復叛，與武令珣皆走河北。制以填為河南節度使。冬，十一月，壬申，蜀葬神武聖文孝德明惠皇帝于永陵，廟號高祖。秋，七月，冊突騎施移撥為十姓可汗。趙藺相如伐齊，至平邑。乙巳，上御宣政殿，冊太子。百官睹太子儀表，退，皆相賀，至有感泣者，中外大喜。而王叔文獨有憂色，口不敢言，但吟杜甫題諸葛亮祠堂詩曰：「出師未捷身先死，長使英雄淚滿襟。」聞者哂之。二月，辛卯，太傅越殺清河王覃。王翦屯中山以臨燕。趙公子嘉帥其宗數百人奔代，自立為代王。趙之亡，大夫稍稍歸之，與燕合兵，軍上谷。庚午，秦王興遣使至魏脩好。李勉至長安，素服待罪；議者多以「勉失守大梁，不應尚為相。」李泌言於上曰：「李勉公忠雅正，而用兵非其所長。及大梁不守，將士棄妻子而從之者殆二萬人，足以見其得衆心矣。且劉洽出勉麾下，勉至睢陽，悉舉其衆以授之，卒平大梁，亦勉之功也。」上乃命勉復其位。議者又言：「韓滉聞鑾輿在外，聚兵脩石頭城，陰蓄異志。」上疑之，以問李泌，對曰：「滉公忠清儉，自車駕在外，滉貢獻不絕。且鎮江東十五州，盜賊不起，皆滉之力也。所以脩石頭城者，滉見中原板蕩，謂陛下將有永嘉之行，為迎扈之備耳。此乃人臣忠篤之慮，柰何更以為罪乎！滉性剛嚴，不附權貴，故多謗毀，願陛下察之，臣敢保其無他。」上曰：「外議洶洶，章奏如麻，卿弗聞乎？」對曰：「臣固聞之。其子皋為考功員外郎，今不敢歸省其親，正以謗語沸騰故也。」上曰：「其子猶懼如此，卿柰何保之？」對曰：「滉之用心，臣知之至熟。願上章明其無他，乞宣示中書，使朝衆皆知之。」上曰：「朕方欲用卿，人亦何易可保！慎勿違衆，恐幷為卿累也。」泌退，遂上章，請以百口保滉。他日，上謂泌曰：「卿竟上章，已為卿留中。雖知卿與滉親舊，豈得不自愛其身乎！」對曰：「臣豈肯私於親舊以負陛下！顧滉實無異心，臣之上章，以為朝廷，非為身也。」上曰：「如何其為朝廷？」對曰：「今天下旱、蝗，關中米斗千錢，倉廩耗竭，而江東豐稔。願陛下早下臣章以解朝衆之惑，面諭韓皋使之歸覲，令滉感激無自疑之心，速運糧儲，豈非為朝廷邪！」上曰：「善！朕深諭之矣。」卽下泌章，令韓皋謁告歸覲，面賜緋衣，諭以「卿父比有謗言，朕今知其所以，釋然不復信矣。」因言：「關中乏糧，歸語卿父，宜速致之。」皋至潤州，滉感悅流涕，卽日，自臨水濱發米百萬斛，聽皋留五日卽還朝。皋別其母，啼聲聞於外；滉怒，召出，撻之，自送至江上，冒風濤而遣之。旣而陳少遊聞滉貢米，貢二十萬斛。上謂李泌曰：「韓滉乃能化陳少遊亦貢米矣！」對曰：「豈惟少遊，諸道將爭入貢矣！」己巳，李光弼赴河南行營。春，正月，庚子，追尊宣帝曰中宗。始祠昭帝、元帝於太廟，成帝、哀帝、平帝於長安，舂陵節侯以下於章陵；其長安、章陵，皆太守、令、長侍祠。上命德裕草詔賜成德節度使王元逵、魏博節度使何弘敬，其略曰：「澤潞一鎮，與卿事體不同，勿為子孫之謀，欲存輔車之勢。但能顯立功效，自然福及後昆。」丁丑，上臨朝，稱其語要切，曰：「當如此直告之是也！」又賜張仲武詔，以「回鶻餘燼未滅，塞上多虞，專委卿禦侮。」元逵、弘敬得詔，悚息聽命。吐蕃論恐熱遣其將莽羅急藏將兵二萬略地西鄙，尚婢婢遣其將拓跋懷光擊之於南谷，大破之，急藏降。春，正月，以散騎常侍安定張軌為涼州刺史。軌以時方多難，陰有保據河西之志，故求為涼州。時州境盜賊縱橫，鮮卑為寇；軌至，以宋配、氾瑗為謀主，悉討破之，威著西土。丙子，蜀主命太子判六軍，開崇勳府，置僚屬，後更謂之天策府。梁聞陳王定死，召諸別將會薛計事，沛公亦往焉。居鄛人范增，年七十，素居家，好奇計，往說項梁曰：「陳勝敗，固當。夫秦滅六國，楚最無罪。自懷王入秦不反，楚人憐之至今。故楚南公曰：『楚雖三戶，亡秦必楚。』今陳勝首事，不立楚後而自立，其勢不長。今君起江東，楚蠭起之將皆爭附君者，以君世世楚將，為能復立楚之後也。」於是項梁然其言，乃求得楚懷王孫心於民間，為人牧羊；夏，六月，立以為楚懷王，從民望也。陳嬰為上柱國，封五縣，與懷王都盱眙。項梁自號為武信君。開府儀同三司鄂忠武公尉遲敬德薨。敬德晚年閒居，學延年術，修飾池臺，奏清商樂以自奉養，不交通賓客，凡十六年。年七十四，以病終，朝廷恩禮甚厚。涼州軍亂，留後李文謙閉門自焚死。濬奏給事中牛徽為行營判官，徽曰：「國家以喪亂之餘，欲為英武之舉，橫挑強寇，離諸侯心，吾見其顛沛也！」遂以衰疾固辭。徽，僧孺之孫也。朱延壽謀頗泄，楊行密詐為目疾，對延壽使者多錯亂所見，或觸柱仆地。謂夫人曰：「吾不幸失明，諸子皆幼，軍府事當悉以授三舅。」夫人屢以書報延壽，行密又自遣召之，陰令徐溫為之備。延壽至廣陵，行密迎及寢門，執而殺之；部兵驚擾，徐溫諭之，皆聽命，遂斬延壽兄弟，黜朱夫人。閏月，壬午，詔晉帝諸陵悉置守衞。河東都虞候李自良從馬燧入朝，上欲以為河東節度使，自良固辭曰：「臣事燧日久，不欲代之為帥。」乃以為右龍武大將軍。明日，自良入謝，上謂之曰：「卿於馬燧，存軍中事分，誠為得禮。然北門之任，非卿不可。」卒以自良為河東節度使。詔加王重榮應接糧料使，調本道穀十五萬斛以濟國用。重榮表稱令孜未誅，不奉詔。三月，甲辰，葬孝武皇帝于茂陵。六月，戊午，高滿政以馬邑來降。先是，前幷州總管劉世讓除廣州總管，將之官，上問以備邊之策，世讓對曰：「突厥比數為寇，良以馬邑為之中頓故也。請以勇將戍崞城，多貯金帛，募有降者厚賞之，數出騎兵掠其城下，蹂其禾稼，敗其生業，不出歲餘，彼無所食，必降矣。」上然其計，曰：「非公，誰為勇將！」卽命世讓戍崞城，馬邑病之。是時，馬邑人多不願屬突厥，上復遣人招諭苑君璋。高滿政說苑君璋盡殺突厥戍兵降唐，君璋不從。滿政因衆心所欲，夜襲君璋，君璋覺之，亡奔突厥，滿政殺君璋之子及突厥戍兵二百人而降。左僕射致仕張濬在長水，見張全義於洛陽，勸之匡復，又與諸藩鎮書勸之。遼西王農在龍城五年，庶務脩舉，乃上表曰：「臣頃因征卽鎮，所統將士安逸積年，青、徐、荊、雍遺寇尚繁，願時代還，展竭微效，生無餘力，沒無遺恨，臣之志也！」庚申，燕主垂召農為侍中、司隸校尉；以高陽王隆為都督幽‧平二州諸軍事、征北大將軍、幽州牧；建留臺於龍城，以隆錄留臺尚書事。又以護軍將軍平幼為征北長史，散騎常侍封孚為司馬，並兼留臺尚書。隆因農舊規，脩而廣之，遼、碣遂安。時寶寅反狀已露，悅乃奏以道元為關右大使。寶寅聞之，謂為取己，甚懼，長安輕薄子弟復勸使舉兵。寶寅以問河東柳楷，楷曰：「大王，齊明帝子，天下所屬，今日之舉，實允人望。且謠言『鸞生十子九子毈，一子不毈關中亂。』大王當治關中，何所疑！」道元至陰盤驛，寶寅遣其將郭子恢攻殺之，收殯其尸，表言白賊所害。又上表自理，稱為楊椿父子所譖。春，三月，己亥，上幸仁壽宮。春，護羌校尉馬賢召盧怱，斬之，因放兵擊其種人，獲首虜二千餘，忍良等皆亡出塞。帝使太中大夫伏隆持節使青、徐二州，招降郡國。青、徐羣盜聞劉永破敗，皆惶怖請降。張步遣其掾孫昱隨隆詣闕上書，獻鰒魚。隆，湛之子也。丁亥，制：「州縣逃亡戶口聽百日自首，或於所在附籍，或牒歸故鄉，各從所欲。過期不首，卽加檢括，謫徙邊州；公私敢容庇者抵罪。」以宇文融充使，括逃移戶口及籍外田，所獲巧偽甚衆。遷兵部員外郎兼侍御史。融奏置勸農判官十人，並攝御史，分行天下。其新附客戶，免六年賦調。使者競為刻急，州縣承風勞擾，百姓苦之。陽翟尉皇甫憬上疏言其狀；上方任融，貶憬盈川尉。州縣希旨，務於獲多，虛張其數，或以實戶為客，凡得戶八十餘萬，田亦稱是。時鳳翔所誅宦官已七十二人，朱全忠又密令京兆搜捕致仕不從行者，誅九十人。關中蟲蝗、霖雨，米斗千餘錢。臣光曰：孔子稱去食、去兵，不可去信。唐太宗審知薛延陀不可妻，則初勿許其婚可也；旣許之矣，乃復恃強棄信而絕之，雖滅薛延陀，猶可羞也。王者發言出令，可不慎哉！雲南王異牟尋欲內附，未敢自遣使，先遣其東蠻鬼主驃旁、苴夢衝、苴烏星入見。五月，乙卯，宴之於麟德殿，賜賚甚厚，封王給印而遣之。元載以仕進者多樂京師，惡其逼己，乃制俸祿，厚外官而薄京官，京官不能自給，常從外官乞貸。楊綰、常袞奏京官俸太薄；己酉，詔加京官俸，歲約十五萬六千餘緡。甲午，安成王卽皇帝位，改元，大赦。復太皇太后為皇太后，皇太后為文皇后；立妃柳氏為皇后，世子叔寶為太子；封皇子叔陵為始興王，奉昭烈王祀。乙未，上謁太廟。丁酉，以尚書僕射沈欽為左僕射，度支尚書王勱為右僕射。勱，份之孫也。詔冊黠戛斯可汗為宗英雄武誠明可汗。駿辟匈奴東部人王彰為司馬，彰逃避不受。其友新興張宣子怪而問之，彰曰：「自古一姓二后，未有不敗。況楊太傅昵近小人，疏遠君子，專權自恣，敗無日矣。吾踰海出塞以避之，猶懼及禍，柰何應其辟乎！且武帝不惟社稷大計，嗣子旣不克負荷，受遺者復非其人，天下之亂，可立待也。」湖南觀察使河中呂渭奏發永州刺史陽履贓賄；履表稱所斂物皆備進奉。上召詣長安，丁丑，命三司使鞫之，詰其物費用所歸，履曰：「已市馬進之矣。」又詰「馬主為誰？馬齒幾何？」對曰：「馬主，東西南北之人，今不知所之；按禮，齒路馬有誅，故不知其齒。」所對率如此。上悅其進奉之言，釋之，但免官而已。庚寅，李克寧始發父澄之喪，殺行軍司馬馬鉉，墨縗出視事，增兵城門。劉玄佐出師屯境上以制之，且使告諭切至，克寧迺不敢襲位。丁酉，以東都留守賈耽為義成節度使。克寧悉取府庫之財夜出，軍士從而剽之，比明殆盡。淄青兵數千自行營歸，過滑州，將佐皆曰：「李納雖外奉朝命，內畜兼幷之志，請館其兵於城外。」賈耽曰：「柰何與人鄰道而野處其將士乎！」命館於城中。耽時引百騎獵於納境，納聞之，大喜，服其度量，不敢犯也。帝大起北宮。時天旱，尚書僕射會稽鍾離意詣闕，免冠、上疏曰：「昔成湯遭旱，以六事自責曰：『政不節邪？使民疾邪？宮室營邪？女謁盛邪？苞苴行邪？讒夫昌邪？』竊見北宮大作，民失農時；自古非苦宮室小狹，但患民不安寧，宜且罷止，以應天心。」帝策詔報曰：「湯引六事，咎在一人，其冠、履，勿謝！」又敕大匠止作諸宮，減省不急。詔因謝公卿百僚，遂慶時澍雨。三月，諸吏、散騎、光祿勳賈延為御史大夫。以司徒胡廣為太傅，錄尚書事，司空劉寵為司徒，大鴻臚許栩為司空。春，正月，司徒梁芬議追尊吳王晏，右僕射索綝等引魏明帝詔以為不可；乃贈太保，諡曰孝。丁丑，太皇太后蕭氏殂。賊衆上黃巢尊號曰承天應運啟聖睿文宣武皇帝。辛丑，裴之橫攻稽亭，徐嗣徽擊走之。李流以李特、李蕩繼死，宗岱、孫阜將至，甚懼。李含勸流降，流從之；李驤、李雄迭諫，不納。夏，五月，流遣其子世及含子胡為質於阜軍；胡兄離為梓潼太守，聞之，自郡馳還，欲諫不及。退，與雄謀襲阜軍，雄曰：「為今計，當如是；而二翁不從，柰何？」離曰：「當劫之耳！」雄大喜，乃共說流民曰：「吾屬前已殘暴蜀民，今一旦束手，便為魚肉，惟有同心襲阜以取富貴耳！」衆皆從之。雄遂與離襲擊阜軍，大破之。會宗岱卒於墊江，荊州軍遂退。流甚慙，由是奇雄才，軍事悉以任之。八月，戊子朔，以開封尹鄭王重貴為東京留守。上問王珪曰：「近世為國者益不及前古，何也？」對曰：「漢世尚儒術，宰相多用經術士，故風俗淳厚；近世重文輕儒，參以法律，此治化之所以益衰也。」上然之。冬，十月，文信侯免相，出就國。帝好玄談，辛卯，於龍光殿講老子。壬子，知遂州侯紹帥衆二萬，乙卯，知合州王仁威帥衆千人，戊午，鳳翔將李繼溥以援兵二千，皆降於王建。建攻梓州益急。庚申，顧彥暉聚其宗族及假子共飲，遣王宗弼自歸于建；酒酣，命其假子瑤殺己及同飲者，然後自殺。建入梓州，城中兵尚七萬人，建命王宗綰分兵徇昌、普等州，以王宗滌為東川留後。九月，己未，加朱全忠同平章事。九月，河南王乾歸遷都金城。十一月，魏主還宮；十二月，甲辰，復如雲中。湘東王繹娶徐孝嗣孫女為妃，生世子方等。妃醜而妬，又多失行，繹二三年一至其室。妃聞繹當至，以繹目眇，為半面妝以待之，繹怒而出，故方等亦無寵。及自建康還江陵，繹見其御軍和整，始歎其能，入告徐妃，妃不對，垂泣而退。繹怒，疏其穢行，牓于大閤，方等見之，益懼。湘州刺史河東王譽，驍勇得士心，繹將討侯景，遣使督其糧衆，譽曰：「各自軍府，何忽隸人！」使者三返，譽不與。方等請討之，繹乃以少子安南侯方矩為湘州刺史，使方等將精卒二萬送之。方等將行，謂所親曰：「是行也，吾必死之；死得其所，吾復奚恨！」韓國夫人及其女以后故出入禁中，皆得幸於上。韓國尋卒，其女賜號魏國夫人。上欲以魏國為內職，心難后，未決，后惡之。會惟良、懷運與諸州刺史詣泰山朝覲，從至京師，惟良等獻食。后密置毒醢中，使魏國食之，暴卒，因歸罪於惟良、懷運，丁未，誅之，改其姓為蝮式。懷運兄懷亮早卒，其妻善氏尤不禮於榮國，坐惟良等沒入掖庭，榮國令后以他事束棘鞭之，肉盡見骨而死。六月，丁酉，以豫章王暕為內史令。江都新作龍舟成，送東都；守文述勸幸江都，右候衞大將軍酒泉趙才諫曰：「今百姓疲勞，府藏空竭，盜賊蜂起，禁令不行，願陛下還京師，安兆庶。」帝大怒，以才屬吏，旬日，意解，乃出之。朝臣皆不欲行，帝意甚堅，無敢諫者。建節尉任宗上書極諫，卽日於朝堂杖殺之。甲子，帝幸江都，命越王侗與光祿大夫段達、太府卿元文都、檢校民部尚書韋津、右武衞將軍皇甫無逸、右司郎盧楚等總留後事。津，孝寬之子也。帝以詩留別宮人曰：「我夢江都好，征遼亦偶然。」奉信郎崔民象以盜賊充斥，於建國門上表諫；帝大怒，先解其頤，然後斬之。乙卯，制：「諸州逃戶，先經勸農使括定按比後復有逃來者，隨到準白丁例輸當年租庸，有征役得先差。」東魏丞相歡如鄴。高澄遷洛陽石經五十二碑於鄴。五月，丁巳，霄城文侯范雲卒。己卯，納太子妃褚氏，大赦。妃，澄之女也。甲辰，以清海留後劉巖為節度使。巖多延中國士人置於幕府，出為刺史，刺史無武人。辛卯，魏罷寒食鄉饗。公孫述屢移書中國，自陳符命，冀以惑衆。帝與述書曰：「圖讖言公孫，卽宣帝也。代漢者姓當塗，其名高；君豈高之身邪？乃復以掌文為瑞，王莽何足效乎！君非吾賊臣亂子，倉卒時人皆欲為君事耳。君日月已逝，妻子弱小，當早為定計。天下神器，不可力爭，宜留三思！」署曰：「公孫皇帝。」述不答。昭達，建徽之孫也，與璠皆好貨。錢塘富人程昭悅以貨結二人，得侍弘佐左右。昭悅為人狡佞，王悅之，寵待踰於舊將，璠不能平；昭悅知之，詣璠頓首謝罪，璠責讓久之，乃曰：「吾始者決欲殺汝，今旣悔過，吾亦釋然。」昭悅懼，謀去璠。夏，五月，赦天下。朝廷頗聞其謀，丙辰，遣使城南樂及德清軍，徵近道兵以備之。功曹駱統勸權尊賢接士，勤求損益，饗賜之日，人人別進，問其燥濕，加以密意，誘諭使言，察其志趣。權納用焉。統，俊之子也。九月，壬子，以姚元之充靈武道行軍大總管；辛酉，以元之為靈武道安撫大使。蔡祐追及泰於恆農，夜，見泰，泰曰：「承先，爾來，吾無憂矣。」泰驚不得寢，枕祐股，然後安。祐每從泰戰，常為士卒先，戰還，諸將皆爭功，祐終無所言。泰每歎曰：「承先口不言勳，我當代其論敍。」泰留王思政鎮恆農，除侍中、東道行臺。春，二月，亮悉大衆十萬由斜谷入寇，遣使約吳同時大舉。軍將劉溪尤貪殘，劉從諫棄不用。溪厚賂王協，協以刑州富商最多，命溪主之。裴問所將兵號「夜飛」，多富商子弟，溪至，悉拘其父兄；軍士訴於問，問為之請，溪不許，以不遜語答之。問怒，密與麾下謀殺溪歸國，幷告刺史崔嘏，嘏從之。丙子，嘏、問閉城，斬城中大將四人，請降於王元逵。時高元武在党山，聞之，亦降。夏，四月，庚戌，護羌校尉趙沖與漢陽太守張貢擊燒當羌於參470c，破之。夏，四月，江夏蠻反。戊午，淮安王神通擊宇文化及於魏縣，化及不能抗，東走聊城。神通拔魏縣，斬獲二千餘人，引兵追化及至聊城，圍之。平盧節度使王玄志薨，上遣中使往撫將士，且就察軍中所欲立者，授以旌節。高麗人李懷玉為裨將，殺玄志之子，推侯希逸為平盧軍使。希逸之母，懷玉姑也，故懷玉立之。朝廷因以希逸為節度副使。節度使由軍士廢立自此始。大旱，蝗。加李平散騎常侍。高肇及中尉王顯素惡平，顯彈平在冀州隱截官口，肇奏除平名。十二月，以光祿勳滎陽鄭沖為司空。丁巳，立膠東王徹為皇太子。鮮卑大人燕荔陽詣闕朝賀。太后賜燕荔陽王印綬、赤車、參駕，令止烏桓校尉所居甯城下，通胡市，因築南、北兩部質館。鮮卑邑落百二十部各遺入質。吳王垂自襄邑還鄴，威名益振，太傅評愈忌之。垂奏：「所募將士忘身立効，將軍孫蓋等椎鋒陷陳，應蒙殊賞。」評皆抑而不行。垂數以為言，與評廷爭，怨隙愈深。太后可足渾氏素惡垂，毀其戰功，與評密謀誅之。太宰恪之子楷及垂舅蘭建知之，以告垂曰：「先發制人，但除評及樂安王臧，餘無能為矣。」垂曰：「骨肉相殘而首亂於國，吾有死而已，不忍為也。」頃之，二人又以告，曰：「內意已決，不可不早發。」垂曰：「必不可彌縫，吾寧避之於外，餘非所議。」平鄉令劉曠有異政，以義理曉諭，訟者皆引咎而去，獄中草滿，庭可張羅；遷臨潁令。高熲薦曠清名善政為天下第一，上召見，勞勉之，謂侍臣曰：「若不殊獎，何以為勸！」丙子，優詔擢為莒州刺史。己巳，魏上黨靖王長孫道生卒。壬申，上幸驪山溫泉。乙酉，還宮。劉向以王氏權位太盛，而上方嚮詩、書古文，向乃因尚書洪範，集合上古以來，歷春秋、六國至秦、漢符瑞、災異之記，推迹行事，連傅禍福，著其占驗，比類相從，各有條目，凡十一篇，號曰洪範五行傳論，奏之。天子心知向忠精，故為鳳兄弟起此論也；然終不能奪王氏權。辛巳，以左金吾衞大將軍信安王禕為朔方節度等副大使。禕，恪之孫也。以朔方節度使蕭嵩為河西節度等副大使。時王君1046新敗，河、隴震駭。嵩引刑部員外郎裴寬為判官，與君1046判官牛仙客俱掌軍政，人心浸安。寬，漼之從弟也。仙客本鶉觚小吏，以才幹軍功累遷至河西節度判官，為君1046腹心。契丹主分遣使者，以詔書賜晉之藩鎮；晉之藩鎮爭上表稱臣，被召者無不奔馳而至。惟彰義節度使史匡威據涇州不受命。匡威，建瑭之子也。雄武節度使何重建斬契丹使者，以秦、階、成三州降蜀。盧約以處州降吳越。突厥可汗默啜衰老，昏虐愈甚；壬子，葛邏祿等部落詣涼州降。以中常侍趙忠為車騎將軍。帝使忠論討黃巾之功，執金吾甄舉謂忠曰：「傅南容前在東軍，有功不侯，天下失望。今將軍親當重任，宜進賢理屈，以副衆心。」忠納其言，遣弟城門校尉延致殷勤於傅燮。延謂燮曰：「南容少答我常侍，萬戶侯不足得也！」燮正色拒之曰：「有功不論，命也。傅燮豈求私賞哉！」忠愈懷恨，然憚其名，不敢害，出為漢陽太守。牧犍尊敦煌劉昞為國師，親拜之，命官屬以下皆北面受業。已而燕人叛。王曰：「吾甚慚於孟子。」陳賈曰：「王無患焉。」乃見孟子，曰：「周公何人也？」曰：「古聖人也。」陳賈曰：「周公使管叔監商，管叔以商畔也。周公知其將畔而使之與？」曰：「不知也。」陳賈曰：「然則聖人亦有過與？」曰：「周公，弟也，管叔，兄也，周公之過不亦宜乎！且古之君子，過則改之；今之君子，過則順之。古之君子，其過也如日月之食，民皆見之；及其更也，民皆仰之。今之君子，豈徒順之，又從為之辭！」帝遣間使求救於義成公主，公主遣使告始畢云：「北邊有急。」東都及諸郡援兵亦至忻口；九月，甲辰，始畢解圍去。帝使人出偵，山谷皆空，無胡馬，乃遣二千騎追躡，至馬邑，得突厥老弱二千餘人而還。壬戌，契丹復遣其酋長惕隱將七千騎救定州，王晏球逆戰於唐河北，大破之；甲子，追至易州，時久雨水漲，契丹為唐所俘斬及陷溺死者，不可勝數。癸未，以韓充專為宣武節度使，以曹華為義成節度使，高承簡為兗、海、沂、密節度使，加李光顏兼侍中，以李質為右金吾將軍。常袞言於上曰：「陛下久欲用李泌，昔漢宣帝欲用人為公卿，必先試理人，請且以為刺史，使周知人間利病，俟報政而用之。」自唐末以來，所在學校廢絕，蜀毋昭裔出私財百萬營學館，且請刻板印九經；蜀主從之。由是蜀中文學復盛。丙子，薛延陀毗伽可汗遣其弟統特勒入貢，上賜以寶刀及寶鞭，謂曰：「卿所部有大罪者斬之，小罪者鞭之。」夷男甚喜。突厥頡利可汗大懼，始遣使稱臣，請尚公主，脩壻禮。梁主登建國樓，面擇親信厚賜之，使衣野服，齎蠟詔，促段凝軍，旣辭，皆亡匿。或請幸洛陽，收集諸軍以拒唐，唐雖得都城，勢不能久留。或請幸段凝軍，控鶴都指揮使皇甫麟曰：「凝本非將才，官由幸進，今危窘之際，望其臨機制勝，轉敗為功，難矣。且凝聞彥章敗，其膽已破，安知能終為陛下盡節乎！」趙巖曰：「事勢如此，一下此樓，誰心可保！」梁主乃止。復召宰相謀之，鄭珏請自懷傳國寶詐降以紓國難，梁主曰：「今日固不敢愛寶，但如卿此策，竟可了否？」珏俛首久之，曰：「但恐未了。」左右皆縮頸而笑。梁主日夜涕泣，不知所為；置傳國寶於臥內，忽失之，已為左右竊之迎唐軍矣。魏自破六韓拔陵之反，二夏、豳、涼寇盜蜂起。秦州刺史李彥，政刑殘虐，在下皆怨。是月，城內薛珍等聚黨突入州門，擒彥，殺之，推其黨莫折大提為帥，大提自稱秦王。魏遣雍州刺史元志討之。漢中山王曜、司隸校尉喬智明寇長安，平西將軍趙染帥衆赴之，詔麴允屯黃白城以拒之。初，黃元為諸葛亮所不善，聞漢主疾病，懼有後患，故舉郡反，燒臨邛城。時亮東行省疾，成都單虛，元益無所憚。益州治中從事楊洪，啟太子遣將軍陳曶、鄭綽討元。衆議以為元若不能圍成都，當由越巂據南中。洪曰：「元素性凶暴，無他恩信，何能辦此！不過乘水東下，冀主上平安，面縛歸死；如其有異，奔吳求活耳。但敕曶、綽於南安峽口邀遮，卽便得矣。」元軍敗，果順江東下，曶、綽生獲，斬之。以魏博留後羅紹威為節度使。春，正月，全忠密表司徒兼侍中、判六軍十二衞事、充鹽鐵轉運使、判度支崔胤專權亂國，離間君臣，幷其黨刑部尚書兼京兆尹‧六軍諸衞副使鄭元規、威遠軍使陳班等，皆請誅之。乙巳，詔責授胤太子少傅、分司，貶元規循州司戶，班湊州司戶。丙午，下詔罪狀胤等；以裴樞判左三軍事、充鹽鐵轉運使，獨孤捐判右三軍事、兼判度支；胤所募兵並縱遣之。以兵部尚書崔遠為中書侍郎，翰林學士、左拾遺柳璨為右諫議大夫，並同平章事。璨，公綽之從孫也。戊申，朱全忠密令宿衞都指揮使朱友諒以兵圍崔胤第，殺胤及鄭元規、陳班幷胤所親厚者數人。魏主珪規度平城，欲擬鄴、洛、長安，脩廣宮室。以濟陽太守莫題有巧思，召見，與之商功。題久侍稍怠，珪怒，賜死。題，含之孫也。於是發八部五百里內男丁築灅南宮，闕門高十餘丈，穿溝池，廣苑囿，規立外城，方二十里，分置市里，三十日罷。是時，吳人歲有來計。滿寵上疏曰：「合肥城南臨江湖，北遠壽春，賊攻圍之，得據水為勢；官兵救之，當先破賊大輩，然後圍乃得解。賊往甚易，而兵往救之甚難，宜移城內之兵，其西三十里，有奇險可依，更立城以固守，此為引賊平地而掎其歸路，於計為便。」護軍將軍蔣濟議以為：「旣示天下以弱，且望賊煙火而壞城，此為未攻而自拔；一至於此，劫略無限，必淮北為守。」帝未許。寵重表曰：「孫子言『兵者，詭道也，故能而示之不能，驕之以利，示之以懾，』此為形實不必相應也。又曰：『善動敵者形之。』今賊未至而移城卻內，所謂形而誘之也。引賊遠水，擇利而動，舉得於外，則福生於內矣！」尚書趙咨以寵策為長，詔遂報聽。六月，泰山太守劉研等帥流民七千餘家、河西胡酋劉遮等帥部落萬餘家，皆降於魏。秋，七月，己卯，魏主至柞嶺。柔然寇雲中，聞魏已克統萬，乃遁去。燕建節將軍餘巖叛，自武邑北趣幽州。燕王垂馳使敕幽州將平規曰：「固守勿戰，俟吾破丁零自討之。」規出戰，為巖所敗。巖入薊，掠千餘戶而去，遂據令支。癸酉，翟成長史鮮于得斬成出降，垂屠行唐，盡阬成衆。九月，丙子，侍御史汲人傅遊藝帥關中百姓九百餘人詣闕上表，請改國號曰周，賜皇帝姓武氏，太后不許；擢遊藝為給事中。於是百官及帝室宗戚、遠近百姓、四夷酋長、沙門、道士合六萬餘人，俱上表如遊藝所請，皇帝亦上表自請賜姓武氏。戊寅，羣臣上言：有鳳皇自明堂飛入上陽宮，還集左臺梧桐之上，久之，飛東南去；及赤雀數萬集朝堂。太子恂自平城將遷洛陽，元隆與穆泰等密謀留恂，因舉兵斷關，規據陘北。丕在幷州，隆等以其謀告之。丕外慮不成，口雖折難，心頗然之。及事覺，丕從帝至平城，帝每推問泰等，常令丕坐觀。有司奏元業、元隆、元超罪當族，丕應從坐。帝以丕嘗受詔許以不死，聽免死為民，留其後妻、二子，與居于太原，殺隆、超、同產乙升，餘子徙敦煌。先是，輔公祏遣其將馮慧亮、陳當世將舟師三萬屯博望山，陳正通、徐紹宗將步騎三萬屯青林山，仍於梁山連鐵鎖以斷江路，築卻月城，延袤十餘里，又結壘江西以拒官軍。孝恭與李靖帥舟師次舒州，李世勣帥步卒一萬渡淮，拔壽陽，次硤石。慧亮等堅壁不戰，孝恭遣奇兵絕其糧道，慧亮等軍乏食，夜，遣兵薄孝恭營，孝恭堅臥不動。孝恭集諸將議軍事，皆曰：「慧亮等擁強兵，據水陸之險，攻之不可猝拔，不如直指丹楊，掩其巢穴。丹楊旣潰，慧亮等自降矣！」孝恭將從其議，李靖曰：「公祏精兵雖在此水陸二軍，然所自將亦不為少，今博望諸柵尚不能拔，公祏保據石頭，豈易取哉！進攻丹楊，旬月不下，慧亮躡吾後，腹背受敵，此危道也。慧亮、正通皆百戰餘賊，其心非不欲戰，正以公祏立計使之持重，欲以老我師耳。我今攻其城以挑之，一舉可破也！」孝恭然之，使羸兵先攻賊壘而勒精兵結陳以待之。攻壘者不勝而走，賊出兵追之，行數里，遇大軍，與戰，大破之。闞稜免胄謂賊衆曰：「汝曹不識我邪？何敢來與我戰！」賊多稜故部曲，皆無鬬志，或有拜者，由是遂敗。孝恭、靖乘勝逐北，轉戰百餘里，博山、青林兩戍皆潰，慧亮、正通等遁歸，殺傷及溺死者萬餘人。李靖兵先至丹楊，公祏大懼，擁兵數萬，棄城東走，欲就左遊仙於會稽，李世勣追之。公祏至句容，從兵能屬者纔五百人，夜，宿常州，其將吳騷等謀執之。公祏覺之，棄妻子，獨將腹心數十人，斬關走。至武康，為野人所攻，西門君儀戰死，執公祏，送丹楊梟首，分捕餘黨，悉誅之，江南皆平。丁令比三歲鈔盜匈奴，殺略數千人。匈奴遣萬餘騎往擊之，無所得。辛巳，立皇子炳為太子，改元，赦天下。太子居承光宮，帝使侍御史种暠監太子家。中常侍高梵從中單駕出迎太子，時太傅杜喬等疑不欲從而未決，暠乃手劍當車曰：「太子，國之儲副，人命所係。今常侍來，無詔信，何以知非姦邪？今日有死而已！」梵辭屈，不敢對，馳還奏之。詔報，太子乃得去。喬退而歎息，愧暠臨事不惑；帝亦嘉其持重，稱善者良久。明日，使董可武入謁稹曰：「請議公事。」稹曰：「何不言之！」可武曰：「恐驚太夫人。」乃引稹步出牙門，至北宅，置酒作樂。酒酣，乃言：「今日之事欲全太尉一家，須留後自圖去就，則朝廷必垂矜閔。」稹曰：「如所言，稹之心也。」可武遂前執其手，崔玄度自後斬之，因收稹宗族，匡周以下至襁褓中子皆殺之。又殺劉從諫父子所厚善者張谷、陳揚庭、李仲京、郭台、王羽、韓茂章、茂實、王渥、賈庠等凡十二家，幷其子姪甥壻無遺。仲京，訓之兄；台，行餘之子；羽，涯之從孫；茂章、茂實，約之子；渥，璠之子。庠，餗之子也。甘露之亂，仲京等亡歸從諫，從諫撫養之。凡軍中有小嫌者，誼日有所誅，流血成泥。乃函稹首，遣使奉表及書，降於王宰。首過澤州，劉公直舉營慟哭，亦降於宰。軍府之人皆不欲召契丹，都亦慮郁奪其處，乃陰與書吏和昭訓謀劫處直。會處直與張文禮使者宴於城東，暮歸，都以新軍數百伏於府第，大譟劫之，曰：「將士不欲以城召契丹，請令公歸西第。」乃幷其妻妾幽之西第，盡殺處直子孫在中山及將佐之為處直腹心者。都自為留後，具以狀白晉王；晉王因以都代處直。遣將兵距嶢關，沛公欲擊之。張良曰：「秦兵尚強，未可輕。願先遣人益張旗幟於山上為疑兵，使酈食其、陸賈往說秦將，啗以利。」秦將果欲連和；沛公欲許之。張良曰：「此獨其將欲叛，恐其士卒不從；不如因其懈怠擊之。」沛公引兵繞嶢關，踰蕢山，擊秦軍，大破之藍田南。遂至藍田，又戰其北，秦兵大敗。夏，四月，丁巳，右武候將軍梁建方擊松外蠻，破之。丁巳，以洛州長史宋璟檢校吏部尚書、同中書門下三品；岑羲罷為右散騎常侍，兼刑部尚書。璟與姚元之協心革中宗弊政，進忠良，退不肖，賞罰盡公，請託不行，綱紀脩舉，當時翕然以為復有貞觀、永徽之風。尚書何敞上封事曰：「昔鄭武姜之幸叔段，衞莊公之寵州吁，愛而不敎，終至凶戾。由是觀之，愛子若此，猶飢而食之以毒，適所以害之也。伏見大將軍憲，始遭大憂，公卿比奏，欲令典幹國事；憲深執謙退，固辭盛位，懇懇勤勤，言之深至，天下聞之，莫不說喜。今踰年未幾，入禮未終，卒然中改，兄弟專朝，憲秉三軍之重，篤、景總宮衞之權，而虐用百姓，奢侈僭偪，誅戳無罪，肆心自快。今者論議訩訩，咸謂叔段、州吁復生於漢。臣觀公卿懷持兩端，不肯極言者，以為憲等若有匪懈之志，則已受吉甫褒申伯之功；如憲等陷於罪辜，則自取陳平、周勃順呂后之權，終不以憲等吉凶為憂也！臣敞區區誠欲計策兩安，絕其緜緜，塞其涓涓，上不欲令皇太后損文母之號、陛下有誓泉之譏，下使憲等得長保其福祐也。駙馬都尉瓌，比請退身，願抑家權，可與參謀，聽順其意，誠宗廟至計，竇氏之福！」時濟南王康尊貴驕甚，憲乃白出敞為濟南太傅。康有違失，敞輒諫爭，康雖不能從，然素敬重敞，無所嫌牾焉。夏，四月，黃龍見新豐。辛丑，罷十道按察使。甲子，太后御武成殿，皇帝帥王公以下上尊號。丁卯，太后臨軒，遣禮部尚書武承嗣冊嗣皇帝。自是太后常御紫宸殿，施慘紫帳以視朝。魏軍李佐攻新野，丁亥，拔之，縛劉思忌，問之曰：「今欲降未？」思忌曰：「寧為南鬼，不為北臣！」乃殺之。於是沔北大震。戊子，湖陽戍主蔡道福、辛卯，赭陽戍主成公期、壬辰，舞陰戍主黃瑤起、南鄉太守席謙相繼南遁。瑤起為魏所獲，魏主以賜王肅，肅臠而食之。乙巳，命太尉陳顯達救雍州。冬，十一月，辛丑，突厥寇河西，肅州刺史公孫武達、甘州刺史成仁重與戰，破之，捕虜千餘口。皇太子多狎羣小，謝晦言於上曰：「陛下春秋旣高，宜思存萬世，神器至重，不可使負荷非才。」上曰：「廬陵何如？」晦曰：「臣請觀焉。」出造廬陵王義真，義真盛欲與談，晦不甚答。還曰：「德輕於才，非人主也。」丁未，出義真為都督南豫‧豫‧雍‧司‧秦‧幷六州諸軍事、車騎將軍、開府儀同三司、南豫州刺史。是後，大州率加都督，多者或至五十州，不可復詳載矣。左僕射致仕張濬居長水，王師範之舉兵，濬豫其謀。朱全忠將謀篡奪，恐濬扇動藩鎮，諷張全義使圖之。丙申，全義遣牙將楊麟將兵詐為劫盜，圍其墅而殺之。永寧縣吏葉彥素為濬所厚，知麟將至，密告濬子格曰：「相公禍不可免，郎君宜自為謀。」濬謂格曰：「汝留則俱死，去則遺種。」格哭拜而去，葉彥帥義士三十人送之渡漢而還，格遂自荊南入蜀。己卯，改文昌臺為中臺。以中臺左丞李嶠知納言事。隋煬帝至江都，荒淫益甚，宮中為百餘房，各盛供張，實以美人，日令一房為主人。江都郡丞趙元楷掌供酒饌，帝與蕭后及幸姬歷就宴飲，酒卮不離口，從姬千餘人亦常醉。然帝見天下危亂，意亦擾擾不自安，退朝則幅巾短衣，策杖步遊，徧歷臺館，非夜不止，汲汲顧景，唯恐不足。是歲，郡國十三地震。上以災變，博謀羣臣。北地太守谷永對曰：「王者躬行道德，承順天地，則五徵時序，百姓壽考，符瑞並降；失道妄行，逆天暴物，則咎徵著郵，妖孽並見，饑饉荐臻；終不改寤，惡洽變備，不復譴告，更命有德。此天地之常經，百王之所同也。加以功德有厚薄，期質有脩短，時世有中季，天道有盛衰。陛下承八世之功業，當陽數之標季，涉三七之節紀，遭無妄之卦運，直百六之災阸，三難異科，雜焉同會；建始元年以來，二十載間，羣災大異，交錯鋒起，多於春秋所書。內則為深宮後庭，將有驕臣悍妾、醉酒狂悖卒起之敗，北宮苑囿街巷之中、臣妾之家幽閒之處徵舒、崔杼之亂；外則為諸夏下土，將有樊並、蘇令、陳勝、項梁奮臂之禍。安危之分界，宗廟之至憂，臣永所以破膽寒心，豫言之累年。下有其萌，然後變見於上，可不致慎！禍起細微，姦生所易。願陛下正君臣之義，無復與羣小媟黷宴飲；勤三綱之嚴，修後宮之政，抑遠驕妬之寵，崇近婉順之行；朝覲法駕而後出，陳兵清道而後行，無復輕身獨出，飲食臣妾之家。三者旣除，內亂之路塞矣。諸夏舉兵，萌在民饑饉而吏不恤，興於百姓困而賦斂重，發於下怨離而上不知。傳曰：『飢而不損，茲謂泰，厥咎亡。』比年郡國傷於水災，禾麥不收，宜損常稅之時，而有司奏請加賦，甚繆經義，逆於民心，市怨趨禍之道也。臣願陛下勿許加賦之奏，益減奢泰之費，流恩廣施，振贍困乏，敕勸耕桑，以慰綏元元之心，諸夏之亂庶幾可息！」唐主遣其子紀公從善與鍾謨俱入貢，上問謨曰：「江南亦治兵，脩守備乎？」對曰：「旣臣事大國，不敢復爾。」上曰：「不然，曏時則為仇敵，今日則為一家，吾與汝國大義已定，保無他虞。然人生難期，至于後世，則事不可知。歸語汝主：可及吾時完城郭，繕甲兵，據守要害，為子孫計。」謨歸，以告唐主。唐主乃城金陵，凡諸州城之不完者葺之，戍兵少者益之。義康方用事，人爭求親暱，唯司徒主簿江湛早能自疏，求出為武陵內史。檀道濟嘗為其子求婚於湛，湛固辭，道濟因義康以請之，湛拒之愈堅，故不染於二公之難。上聞而嘉之。湛，夷之子也。乙未，詔曰：「朕微眇時，御史大夫丙吉，中郎將史曾、史玄，長樂衞尉許舜，侍中、光祿大夫許延壽皆與朕有舊恩，及故掖庭令張賀，輔導朕躬，脩文學經術，恩惠卓異，厥功茂焉。詩不云乎：『無德不報』，封賀所子弟子侍中、中郎將彭祖為陽都侯，追賜賀諡曰陽都哀侯，吉為博陽侯，曾為將陵侯，玄為平臺侯，舜為博望侯，延壽為樂成侯。」賀有孤孫霸，年七歲，拜為散騎、中郎將，賜爵關內侯。故人下至郡邸獄復作嘗有阿保之功者，皆受官祿、田宅、財物，各以恩深淺報之。夏，四月，己丑，武陵王遵入居東宮，內外畢敬；遷除百官稱制書，敎稱令書。以司馬休之監荊‧益‧梁‧寧‧秦‧雍六州諸軍事、領荊州刺史。司徒莫多婁敬顯、領軍大將軍尉相願謀伏兵千秋門，斬高阿那肱，立廣寧王孝珩，會阿那肱自他路入朝，不果。孝珩求拒周師，謂阿那肱等曰：「朝廷不賜遣擊賊，豈不畏孝珩反邪？孝珩若破宇文邕，遂至長安，反亦何預國家事！以今日之急，猶如此猜忌邪！」高、韓恐其為變，出孝珩為滄州刺史。相願拔佩刀斫柱，歎曰：「大事去矣，知復何言！」王建攻彭州，城中人相食，彭州內外都指揮使趙章出降。王先成請築龍尾道，屬于女牆。丙子，西川兵登城，楊晟猶帥衆力戰，刀子都虞候王茂權斬之。獲彭州馬步使安師建，建欲使為將，師建泣謝曰：「師建誓與楊司徒同生死，不忍復戴日月，惟速死為惠。」再三諭之，不從，乃殺之，禮葬而祭之。更趙章姓名曰王宗勉，王茂權名曰宗訓，又更王釗名曰宗謹，李綰姓名曰王宗綰。突厥默啜寇靈州，以許欽明自隨。欽明至城下大呼，求美醬、粱米及墨，意欲城中選良將，引精兵、夜襲虜營，而城中無諭其意者。業，儒素長者，無他權略，威禁不行，羣下擅命；尤信卜筮、巫覡，故至於敗。辛丑，以中書監溫羨為左光祿大夫，領司徒；尚書左僕射王衍為司空。十二月，辛卯，周主還長安。衞元君薨，子角立。帝有滅吳之志。壬寅，以尚書左僕射羊祜都督荊州諸軍事，鎮襄陽；征東大將軍衞瓘都督青州諸軍事，鎮臨菑；鎮東大將軍東莞王伷都督徐州諸軍事，鎮下邳。洛陽聞北軍敗，衆心大震，居人四出，逃竄山谷。門者請禁之，河南尹雍王重美曰：「國家多難，未能為百姓主，又禁其求生，徒增惡名耳；不若聽其自便，事寧自還。」乃出令任從所適，衆心差安。滕胤謂恪曰：「君受伊、霍之託，入安本朝，出摧強敵，名聲振於海內，天下莫不震動，萬姓之心，冀得蒙君而息。今猥以勞役之後，興師出征，民疲力屈，遠主有備。若攻城不克，野略無獲，是喪前勞而招後責也。不如按甲息師，觀隙而動。且兵者大事，事以衆濟，衆苟不悅，君獨安之！」恪曰：「諸云不可，皆不見計算，懷居苟安者也；而子復以為然，吾何望乎！夫以曹芳闇劣，而政在私門，彼之民臣，固有離心。今吾因國家之資，藉戰勝之威，則何往而不克哉！」三月，恪大發州郡二十萬衆復入寇，以滕胤為都下督，掌統留事。冠氏長于志寧、安養尉顏師古及世民婦兄長孫無忌謁見淵於長春宮。師古名籀，以字行。志寧，宣敏之兄子；師古，之推之孫也；皆以文學知名，無忌仍有才略。淵皆禮而用之，以志寧為記室，師古為朝散大夫，無忌為渭北行軍典籤。行儉嘗命左右取犀角、麝香而失之。又敕賜馬及鞍，令史輒馳驟，馬倒，鞍破。二人皆逃去，行儉使人召還，謂曰：「爾曹皆誤耳，何相輕之甚邪！」待之如故。破阿史那都支，得馬腦盤，廣二尺餘，以示將士，軍吏王休烈捧盤升階，跌而碎之，惶恐，叩頭流血。行儉笑曰：「爾非故為，何至於是！」不復有追惜之色。詔賜都支等資產金器三千餘物，雜畜稱是，並分給親故及偏裨，數日而盡。令天下男子年二十始傅。壬戌，玄司徒王謐與衆議推裕領揚州，裕固辭，乃以謐為侍中、領司徒、揚州刺史、錄尚書事，謐推裕為使持節、都督揚‧徐‧兗‧豫‧青‧冀‧幽‧幷八州諸軍事、徐州刺史，劉毅為青州刺史，何無忌為琅邪內史，孟昶為丹陽尹，劉道規為義昌太守。冬，十月，甲戌，東昏侯遣征虜將軍王珍國、軍主胡虎牙將精兵十萬餘人陳於朱雀航南，宦官王寶孫持白虎旛督戰，開航背水，以絕歸路。衍軍小卻，王茂下馬，單刀直前，其甥韋欣慶執鐵纏矟以翼之，衝擊東軍，應時而陷。曹景宗縱兵乘之，呂僧珍縱火焚其營，將士皆殊死戰，鼓譟震天地。珍國等衆軍不能抗，王寶孫切罵諸將帥，直閤將軍席豪發憤，突陣而死。豪，驍將也，旣死，士卒土崩，赴淮死者無數，積尸與航等，後至者乘之而濟。於是東昏侯諸軍望之皆潰。衍軍長驅至宣陽門，諸將移營稍前。戶部侍郎牛僧孺，素為上所厚。初，韓弘之子右驍衞將軍公武為其父謀，以財結中外。及公武卒，弘繼薨，穉孫紹宗嗣，主藏奴與吏訟於御史府。上憐之，盡取弘財簿自閱視，凡中外主權，多納弘貨，獨朱句細字曰：「某年月日，送戶部牛侍郎錢千萬，不納。」上大喜，以示左右曰：「果然，吾不繆知人！」三月，壬戌，以僧孺為中書侍郎、同平章事。陸遜遣親人韓扁奉表詣吳主，邏者得之。諸葛瑾聞之甚懼，書與遜云：「大駕已還，賊得韓扁，具知吾闊狹，且水乾，宜當急去。」遜未答，方催人種葑、豆，與諸將弈棋、射戲如常。瑾曰：「伯言多智略，其必當有以。」乃自來見遜。遜曰：「賊知大駕已還，無所復憂，得專力於吾。又已守要害之處，兵將意動，且當自定以安之，施設變術，然後出耳。今便示退，賊當謂吾怖，仍來相蹙，必敗之勢也。」乃密與瑾立計，令瑾督舟船，遜悉上兵馬以向襄陽城；魏人素憚遜名，遽還赴城。瑾便引船出，遜徐整部伍，張拓聲勢，步趣船，魏人不敢逼。行到白圍，託言住獵，潛遣將軍周峻、張梁等擊江夏、新市、安陸、石陽，斬獲千餘人而還。李愬山河十將媯雅、田智榮下冶爐城。丙申，十將閻士榮下白狗、汶港二柵。癸卯，媯雅、田智榮破西平。丙午，遊弈兵馬使王義破楚城。北匈奴大人車利涿兵等亡來入塞，凡七十三輩。時北虜衰耗，黨衆離畔，南部攻其前，丁零寇其後，鮮卑擊其左，西域侵其右，不復自立，乃遠引而去。桓振以桓放之為益州刺史，屯西陵；文處茂擊破之，放之走還江陵。魏博節度使田承嗣誘昭義將吏使作亂。初，高祖賢文王芮，制誥御史：「長沙王忠，其令著令。」至孝惠、高后時，封芮庶子二人為列侯，傳國數世絕。戊戌，尚書奏：「近世掖庭之選，或微賤之族，禮訓蔑聞；或刑戮之家，憂怨所積。請自今，後宮及東宮內職有闕，皆選良家有才行者充，以禮聘納；其沒官口及素微賤之人，皆不得補用。」上從之。秋，七月，戊子，魏永昌王健等討山胡白龍餘黨於西河，滅之。會李元忠舉兵逼殷州，歡令高乾帥衆救之。乾輕騎入見爾朱羽生，與指畫軍計，羽生與乾俱出，因擒斬之，持羽生首謁歡。歡撫膺曰：「今日反決矣！」乃以元忠為殷州刺史，鎮廣阿。歡於是抗表罪狀爾朱氏，爾朱世隆匿之不通。帝聞嶺南與楚相攻，甲戌，以右散騎常侍韋戩等為潭、廣和叶使，往解之。帝入東閤竹殿，命舍人高善寶焚古今圖書十四萬卷，將自赴火，宮人左右共止之。又以寶劍斫柱令折，歎曰：「文武之道，今夜盡矣！」乃使御史中丞王孝祀作降文。謝答仁、朱買臣諫曰：「城中兵衆猶強，乘闇突圍而出，賊必驚，因而薄之，可渡江就任約。」帝素不便走馬，曰：「事必無成，祗增辱耳！」答仁求自扶，帝以問王褒，褒曰：「答仁，侯景之黨，豈足可信！成彼之勳，不如降也。」答仁又請守子城，收兵可得五千人，帝然之，卽授城中大都督，配以公主。旣而召王褒謀之，以為不可。答仁請入不得，歐血而去。于謹徵太子為質，帝使王褒送之。謹子以褒善書，給之紙筆，褒乃書曰：「柱國常山公家奴王褒。」有頃，黃門郎裴政犯門而出。帝遂去羽儀文物，白馬素衣出東門，抽劍擊闔曰：「蕭世誠一至此乎！」魏軍士度塹牽其轡，至白馬寺北，奪其所乘駿馬，以駑馬代之，遣長壯胡人手扼其背以行，逢于謹，胡人牽帝使拜。梁王詧使鐵騎擁帝入營，囚于烏幔之下，甚為詧所詰辱。乙卯，于謹令開府儀同三司長孫儉入據金城。帝紿儉云：「城中埋金千斤，欲以相贈。」儉乃將帝入城。帝因述詧見辱之狀，謂儉曰：「向聊相紿，欲言此耳，豈有天子自埋金乎！」儉乃留帝於主衣庫。丁未，梁師都寇靈州，驃騎將軍藺興粲擊破之。辛卯，波斯王卑路斯來朝。秋，七月，官軍至陰地關，朱全忠遣驍將葛從周將千騎潛自壺關夜抵潞州，犯圍入城。又遣別將李讜、李重胤、鄧季筠將兵攻李罕之於澤州，又遣張全義、朱友裕軍於澤州之北，為從周應援。季筠，下邑人也。全忠奏：臣已遣兵守潞州，請孫揆赴鎮。張濬亦恐昭義遂為汴人所據，分兵三千，使揆將之趣潞州。己亥，淮西行營奏克蔡州古葛伯城。西羌叛亂積年，費用八十餘億。諸將多斷盜牢稟，私自潤入，皆以珍寶貨賂左右。上下放縱，不恤軍事，士卒不得其死者，白骨相望於野。左馮翊梁並以恩信招誘叛羌；離湳、狐奴等五萬餘戶皆詣並降，隴右復平。雨雪、隕霜，殺桑。甲子，韓充入汴境，軍于千塔。武寧節度使王智興與高承簡共破宣武兵，斬首千餘級，餘衆遁去。壬申，韓充敗宣武兵於郭橋，斬首千餘級，進軍萬勝。趙王恢之徙趙，心懷不樂。太后以呂產女為王后，王后從官皆諸呂，擅權，微伺趙王，趙王不得自恣。王有所愛姬，王后使人酖殺之。六月，王不勝悲憤，自殺。太后聞之，以為王用婦人棄宗廟禮，廢其嗣。初，柬之與荊府長史閺鄉楊元琰相代，同泛江，至中流，語及太后革命事，元琰慨然有匡復之志。及柬之為相，引元琰為右羽林將軍，謂曰：「君頗記江中之言乎？今日非輕授也。」柬之又用彥範、暉及右散騎侍郎李湛皆為左、右羽林將軍，委以禁兵。易之等疑懼，乃更以其黨武攸宜為右羽林大將軍，易之等乃安。八月，甲子朔，日有食之。蜀郡夷寇蠶陵，殺縣令。二月，辛卯，皇太子納賈妃。妃年十五，長於太子二歲，妬忌多權詐，太子嬖而畏之。魏人數伐燕，燕日危蹙，上下憂懼。太常楊37ed復勸燕王速遣太子入侍。燕王曰：「吾未忍為此。若事急，且東依高麗以圖後舉。」37ed曰：「魏舉天下以擊一隅，理無不克。高麗無信，始雖相親，終恐為變。」燕王不聽，密遣尚書陽伊請迎於高麗。秋，吳主遂幽太子和。驃騎將軍朱據諫曰：「太子，國之本根；加以雅性仁孝，天下歸心。昔晉獻用驪姬而申生不存，漢武信江充而戾太子冤死，臣竊懼太子不堪其憂，雖立思子之宮，無所復及矣！」吳主不聽。據與尚書僕射屈晃率諸將吏泥頭自縛，連日詣闕請和；吳主登白爵觀，見，甚惡之，敕據、晃等「無事怱怱！」無難督陳正、五營督陳象各上書切諫，據、晃亦固諫不已；吳主大怒，族誅正、象。牽據、晃入殿，據、晃猶口諫，叩頭流血，辭氣不撓；吳主杖之各一百，左遷據為新都郡丞，晃斥歸田里，羣司坐諫誅放者以十數。遂廢太子和為庶人，徙故鄣，賜魯王霸死。殺楊竺，流其尸於江，又誅全寄、吳安、孫奇，皆以其黨霸譖和故也。初，楊竺少獲聲名，而陸遜謂之終敗，勸竺兄穆令與之別族。及竺敗，穆以數諫戒竺得免死。朱據未至官，中書令孫弘以詔書追賜死。頃之，賊步騎七千餘衆屯白沙渦，巡夜襲擊，大破之。還，至桃陵，遇賊救兵四百餘人，悉擒之。分別其衆，媯、檀及胡兵，悉斬之；滎陽、陳留脅從兵，皆散令歸業。旬日間，民去賊來歸者萬餘戶。十一月，丙辰，朱全忠渡淮而北，柴再用抄其後軍，斬首三千級，獲輜重萬計。全忠悔之，躁忿尤甚。丁卯，至大梁。甲申，以翰林學士承旨、尚書左丞王徽為戶部侍郎，翰林學士、戶部侍郎裴澈為工部侍郎，並同平章事。以盧攜為太子賓客、分司。田令孜聞黃巢已入關，恐天子責己，乃歸罪於攜而貶之，薦徽、澈為相。是夕，攜飲藥死，澈，休之從子也。秦昭王使向壽平宜陽，而使樗里子、甘茂伐魏。甘茂言於王，以武遂復歸之韓。向壽、公孫奭爭之，不能得，由此怨讒甘茂。茂懼，輟伐魏蒲阪，亡去。樗里子與魏講而罷兵。甘茂奔齊。太后令永巷囚戚夫人，髡鉗，衣赭衣，令舂。遣使召趙王如意。使者三反，趙相周昌謂使者曰：「高帝屬臣趙王，王年少；竊聞太后怨戚夫人，欲召趙王幷誅之，臣不敢遣王。王且亦病，不能奉詔。」太后怒，先使人召昌。昌至長安，乃使人復召趙王。王來，未到；帝知太后怒，自迎趙王霸上，與入宮，自挾與起居飲食。太后欲殺之，不得間。夏，四月，乙未，平原懷王勝薨，無子；太后立樂安夷王寵子得為平原王。魏王珪遣其弟觚獻見於燕，燕主垂衰老，子弟用事，留觚以求良馬。魏王珪弗與，遂與燕絕；使長史張袞求好於西燕。觚逃歸，燕太子寶追獲之，垂待之如初。九月，辛亥，武出宿歸府。典中書者先以告長樂五官史朱瑀，瑀盜發武奏，罵曰：「中官放縱者，自可誅耳，我曹何罪，而當盡見族滅！」因大呼曰：「陳蕃、竇武奏白太后廢帝，為大逆！」乃夜召素所親壯健者長樂從官史共普、張亮等十七人，喢血共盟，謀誅武等。曹節白帝曰：「外間切切，請出御德陽前殿。」令帝拔劍踊躍，使乳母趙嬈等擁衞左右，取棨信，閉諸禁門，召尚書官屬，脅以白刃，使作詔板，拜王甫為黃門令，持節至北寺獄，收尹勳、山冰。冰疑，不受詔，甫格殺之，幷殺勳；出鄭颯，還兵劫太后，奪璽綬。令中謁者守南宮，閉門絕複道。使鄭颯等持節及侍御史謁者捕收武等。武不受詔，馳入步兵營，與其兄子步兵校尉紹共射殺使者。召會北軍五校士數千人屯都亭，下令軍士曰：「黃門、常侍反，盡力者封侯重賞。」陳蕃聞難，將官屬諸生八十餘人，並拔刃突入承明門，到尚書門，攘臂呼曰：「大將軍忠以衞國，黃門反逆，何云竇氏不道邪！」王甫時出與蕃相遇，適聞其言，而讓蕃曰：「先帝新棄天下，山陵未成，武有何功，兄弟父子並封三侯！又設樂飲讌，多取掖廷宮人，旬日之間，貲財巨萬，大臣若此，為是道邪！公為宰輔，苟相阿黨，復何求賊！」使劍士收蕃，蕃拔劍叱甫，辭色逾厲。遂執蕃，送北寺獄。黃門從官騶蹋踧蕃曰：「死老魅！復能損我曹員數、奪我曹稟假不！」卽日，殺之。時護匈奴中郎將張奐徵還京師，曹節等以奐新至，不知本謀，矯制以少府周靖行車騎將軍、加節，與奐率五營士討武。夜漏盡，王甫將虎賁、羽林等合千餘人，出屯朱雀掖門，與奐等合，已而悉軍闕下，與武對陳。甫兵漸盛，使其士大呼武軍曰：「竇武反，汝皆禁兵，當宿衞宮省，何故隨反者乎！先降有賞！」營府兵素畏服中官，於是武軍稍稍歸甫，自旦至食時，兵降略盡。武、紹走，諸軍追圍之，皆自殺，梟首雒陽都亭；收捕宗親賓客姻屬，悉誅之，及侍中劉瑜、屯騎校尉馮述，皆夷其族。宦官又譖虎賁中郎將河間劉淑、故尚書會稽魏朗，云與武等通謀，皆自殺。遷皇太后於南宮，徙武家屬於日南；自公卿以下嘗為蕃、武所舉者及門生故吏，皆免官禁錮。議郎勃海巴肅，始與武等同謀，曹節等不知，但坐禁錮，後乃知而收之。肅自載詣縣，縣令見肅，入閤，解印綬，欲與俱去。肅曰：「為人臣者，有謀不敢隱，有罪不逃刑，旣不隱其謀矣，又敢逃其刑乎！」遂被誅。秋，七月，蜀門下侍郎兼吏部尚書、同平章事韋莊卒。南兗州刺史蕭道成在軍中久，民間或言道成有異相，當為天子。上疑之，徵為黃門侍郎、越騎校尉。道成懼，不欲內遷，而無計得留。冠軍參軍廣陵荀伯玉勸道成遣數十騎入魏境，安置標榜，魏果遣遊騎數百履行境上；道成以聞，上使道成復本任。秋，九月，命道成遷鎮淮陰。以侍中、中領軍劉勔為都督南徐、兗等五州諸軍事，鎮廣陵。魏主至鹿渾谷，遇敕連可汗。太子晃言於魏主曰：「賊不意大軍猝至，宜掩其不備，速進擊之。」尚書令劉絜固諫，以為「賊營中塵盛，其衆必多，出至平地，恐為所圍，不如須諸軍大集，然後擊之。」晃曰：「塵之盛者，由軍士驚怖擾亂故也，何得營上而有此塵乎！」魏主疑之，不急擊。柔然遁去。追至石水，不及而還。旣而獲柔然候騎曰：「柔然不覺魏軍至，上下惶駭，引衆北走，經六七日，知無追者，乃始徐行。」魏主深恨之。自是軍國大事，皆與太子謀之。冬，十月，排陳斬斫使李紹琛與李嚴將驍騎三千、步兵萬人為前鋒，招討判官陳乂至寶雞，稱疾乞留。李愚厲聲曰：「陳乂見利則進，懼難則止。今大軍涉險，人心易搖，宜斬以徇！」由是軍中無敢顧望者。乂，薊州人也。九月，丁亥，王智興奏拔棣州。戊戌，詔涇原節度使劉昌築平涼故城，以扼彈箏峽口；浹辰而畢，分兵戍之。昌又築朝谷堡；甲子，詔名其堡曰彰信；涇原稍安。鄧艾進至陰平，簡選精銳，欲與諸葛緒自江油趣成都。緒以本受節度邀姜維，西行非本詔，遂引軍向白水，與鍾會合。會欲專軍勢，密白緒畏懦不進，檻車徵還，軍悉屬會。烏桓大人上谷難樓有衆九千餘落，遼西丘力居有衆五千餘落，自稱王。遼東蘇僕延有衆千餘落，自稱峭王。右北平烏延有衆八百餘落，自稱汗魯王。言事者多請上親覽表奏，以防壅蔽。上以問魏徵，對曰：「斯人不知大體，必使陛下一一親之，豈惟朝堂，州縣之事亦當親之矣。」馬燧至行營，與諸將謀曰：「長春宮不下，則懷光不可得。長春宮守備甚嚴，攻之曠日持久，我當身往諭之。」遂徑造城下，呼懷光守將徐庭光，庭光帥將士羅拜城上。燧知其心屈，徐謂之曰：「我自朝廷來，可西向受命。」庭光等復西向拜。燧曰：「汝曹自祿山已來，徇國立功四十餘年，何忽為滅族之計！從吾言，非止免禍，富貴可圖也。」衆不對。燧披襟曰：「汝不信吾言，何不射我！」將士皆伏泣。燧曰：「此皆懷光所為，汝曹無罪。弟堅守勿出。」皆曰：「諾。」是月，紇豆陵步蕃大破爾朱兆於秀容，南逼晉陽。兆懼，使人召高歡幷力。僚屬皆勸歡勿應召，歡曰：「兆方急，保無他慮。」遂行。歡所親賀拔焉過兒請緩行以弊之，歡往往逗留，辭以河無橋，不得渡。步蕃兵日盛，兆屢敗，告急於歡，歡乃往從之。兆時避步蕃南出，步蕃至平樂郡，歡與兆進兵合擊，大破之，斬步蕃於石鼓山，其衆退走。兆德歡，相與誓為兄弟，將數十騎詣歡，通夜宴飲。冬，十二月，上行幸萯陽宮、屬玉觀。北庭、安西自吐蕃陷河、隴，隔絕不通，伊西、北庭節度使李元忠、四鎮留後郭昕帥將士閉境拒守，數遣使奉表，皆不達，聲問絕者十餘年；至是，遣使間道歷諸胡自回紇中來，上嘉之。秋，七月，戊午朔，加元忠北庭大都護，賜爵寧塞郡王；以昕為安西大都護、四鎮節度使，賜爵武威郡王；將士皆遷七資。元忠姓名，朝廷所賜也，本姓曹，名令忠；昕，子儀弟之子也。秋，七月，丁丑，魏主及太后如神淵池。甲申，如方山。孫恩陷滬瀆，殺吳國內史袁崧，死者四千人。是歲，魏以桓叔興為南荊州刺史，治安昌，隸東荊州。帝以沛王等將入朝，遣謁者賜貂裘及太官食物、珍果，又使大鴻臚竇固持節郊迎。帝親自循行邸第，豫設帷牀，其錢帛、器物無不充備。司空導帥其從弟中領軍邃、左衞將軍廙、侍中侃、彬及諸宗族二十餘人，每旦詣臺待罪。周顗將入，導呼之曰：「伯仁，以百口累卿！」顗直入不顧。旣見帝，言導忠誠，申救甚至；帝納其言。顗喜飲酒，至醉而出，導猶在門，又呼之。顗不與言，顧左右曰：「今年殺諸賊奴，取金印如斗大，繫肘後。」旣出，又上表明導無罪，言甚切至。導不之知，甚恨之。丁亥，魏主如代湯泉；癸卯，還。初，蕭瑀薦封德彝於上皇，上皇以為中書令。及上卽位，瑀為左僕射，德彝為右僕射。議事已定，德彝數反於上前，由是有隙。時房玄齡、杜如晦新用事，皆疏瑀而親德彝，瑀不能平，遂上封事論之，辭指寥落，由是忤旨。會瑀與陳叔達忿爭於上前，庚辰，瑀、叔達皆坐不敬，免官。十二月，高句麗王遣使朝貢，帝復其王號。三月，大赦。上以金吾將軍李儼為江、淮宣諭使，書御札賜楊行密，拜行密東面行營都統、中書令、吳王，以討朱全忠。以朱瑾為平盧節度使，馮弘鐸為武寧節度使，朱延壽為奉國節度使。加武安節度使馬殷同平章事。淮南、宣歙、湖南等道立功將士，聽用都統牒承制遷補，然後表聞。儼，張濬之子也，賜姓李。農部將谷會歸說農曰：「城中之人，皆涉珪參合所殺者父兄子弟，泣血踊躍，欲與魏戰，而為衞軍所抑。今聞主上當北遷，皆曰：『得慕容氏一人奉而立之，以與魏戰，死無所恨。』大王幸而留此，以副衆望，擊退魏軍，撫寧畿甸，奉迎大駕，亦不失為忠臣也。」農欲殺歸而惜其材力，謂之曰：「必如此以望生，不如就死！」冬，十月，乙亥，處月初遣使入貢。處月、處密，皆西突厥之別部也。甲申，帝幸章陵，修園廟，祠舊宅，觀田廬，置酒作樂，賞賜。時宗室諸母因酣悅相與語曰：「文叔少時謹信，與人不款曲，唯直柔耳，今乃能如此！」帝聞之，大笑曰：「吾治天下，亦欲以柔道行之。」十二月，還自章陵。魏主以久旱，自癸未不食至于乙酉，羣臣皆詣中書省請見。帝在崇虎樓，遣舍人辭焉，且問來故。豫州刺史王肅對曰：「今四郊雨已霑洽，獨京城微少。庶民未乏一餐而陛下輟膳三日，臣下惶惶，無復情地。」帝使舍人應之曰：「朕不食數日，猶無所感。比來中外貴賤，皆言四郊有雨，朕疑其欲相寬勉，未必有實。方將遣使視之，果如所言，卽當進膳；如其不然，朕何以生為，當以身為萬民塞咎耳！」是夕，大雨。忠武、義成兩軍從王式討裘甫者猶在浙東，詔式帥以赴徐州，驕兵聞之，甚懼。八月，式至大彭館，始出迎謁。式視事三日，饗兩鎮將士，遣還鎮。擐甲執兵，命圍驕兵，盡殺之，銀刀都將邵澤等數千人皆死。甲子，敕以徐州先隸淄青道，李洧自歸，始置徐海使額。及張建封以威名寵任，特帖濠、泗二州。當時本以控扼淄青、光蔡。自寇孽消弭，而武寧一道職為亂階。今改為徐州團練使，隸兗海節度；復以濠州歸淮南道，更於宿州置宿泗都團練觀察使；留將士三千人守徐州，餘皆分隸兗、宿。且以王式為武寧節度使，兼徐、泗、濠、宿制置使。委式與監軍楊玄質分配將士赴諸道訖，然後將忠武、義成兩道兵至汴滑，各遣歸本道，身詣京師。其銀刀等軍逃匿將士，聽一月內自首，一切勿問。時莽兵到城下者且十萬，秀等幾不得出。尋、邑縱兵圍昆陽，嚴尤說邑曰：「昆陽城小而堅，今假號者在宛，亟進大兵，彼必奔走；宛敗，昆陽自服。」邑曰：「吾昔圍翟義，坐不生得以見責讓，今將百萬之衆，遇城而不能下，非所以示威也。當先屠此城，蹀血而進，前歌後舞，顧不快邪！」遂圍之數十重，列營百數，鉦鼓之聲聞數十里，或為地道、衝輣撞城；積弩亂發，矢下如雨，城中負戶而汲。王鳳等乞降，不許。尋、邑自以為功在漏刻，不以軍事為憂。嚴尤曰：「兵法：『圍城為之闕』，宜使得逸出以怖宛下。」邑又不聽。制：「梟氏、蟒氏皆復舊姓。」魏尚書令荀攸卒。攸深密有智防，自從魏公操攻討，常謀謨帷幄，時人及子弟莫知其所言。操嘗稱，「荀文若之進善，不進不休；荀公達之去惡，不去不止。」又稱：「二荀令之論人，久而益信，吾沒世不忘。」唐以中書侍郎、同平章事李建勳為昭武節度使，鎮撫州。魏主使殿中尚書胡莫寒簡西部敕勒為殿中武士。莫寒大納貨賂，衆怒，殺莫寒及高平假鎮將奚陵。夏，四月，諸部敕勒皆叛。魏主使汝陰王天賜將兵討之，以給事中羅雲為前鋒；敕勒詐降，襲雲，殺之，天賜僅以身免。帝囚故太子勇於東宮，付太子廣掌之。勇自以廢非其罪，頻請見上申冤，而廣遏之不得聞。勇於是升樹大叫，聲聞帝所，冀得引見。楊素因言勇情志昏亂，為癲鬼所著，不可復收。帝以為然，卒不得見。唐主以中書侍郎、知尚書省嚴續為門下侍郎、同平章事。楚頃襄王疾病。黃歇言於應侯曰：「今楚王疾恐不起，秦不如歸其太子。太子得立，其事秦必重而德相國無窮，是親與國而得儲萬乘也。不歸，則咸陽布衣耳。楚更立君，必不事秦，是失與國而絕萬乘之和，非計也。」應侯以告王。王曰：「令太子之傅先往問疾，反而後圖之。」黃歇與太子謀曰：「秦之留太子，欲以求利也。今太子力未能有以利秦也，而陽文君子二人在中。王若卒大命，太子不在，陽文君子必立為後，太子不得奉宗廟矣。不如亡秦，與使者俱出。臣請止，以死當之！」太子因變服為楚使者御而出關；而黃歇守舍，常為太子謝病。度太子已遠，乃自言於王曰：「楚太子已歸，出遠矣。歇願賜死！」王怒，欲聽之。應侯曰：「歇為人臣，出身以徇其主，太子立，必用歇。不如無罪而歸之，以親楚。」王從之。黃歇至楚三月，秋，頃襄王薨，考烈王卽位；以黃歇為相，封以淮北地，號曰春申君。秦王弘度卽皇帝位，更名玢；以弘熙輔政，改元光天；尊母趙昭儀曰皇太妃。愬遣李進誠攻牙城，毀其外門，得甲庫，取器械。癸酉，復攻之，燒其南門，民爭負薪芻助之，城上矢如蝟毛。晡時，門壞，元濟於城上請罪，進誠梯而下之。甲戌，愬以檻車送元濟詣京師，且告于裴度。是日，申、光二州及諸鎮兵二萬餘人相繼來降。奐子彪，素凶險，奐不能制。長史殷叡，奐之壻也。謂奐曰：「曹、呂來，旣不見真敕，恐為姦變，正宜錄取，馳啟聞耳。」奐納之。彪輒發州兵千餘人，開庫配甲仗，出南堂，陳兵，閉門拒守。奐門生鄭羽叩頭啟奐，乞出城迎臺使，奐曰：「我不作賊，欲先遣啟自申；正恐曹、呂等小人相陵藉，故且閉門自守耳。」彪遂出，與虎軍戰，兵敗，走歸。三月，乙亥，司馬黃瑤起、寧蠻長史河東裴叔業於城內起兵，攻奐，斬之，執彪及弟爽、弼、殷叡，皆伏誅。彪兄融、琛死於建康，琛弟祕書丞肅獨得脫，奔魏。天兵軍使張嘉貞入朝，有告其在軍奢僭及贓賄者，按驗無狀；上欲反坐告者，嘉貞奏曰：「今若罪之，恐塞言路，使天下之事無由上達，願特赦之。」其人遂得減死。上由是以嘉貞為忠，有大用之意。秋，七月，己卯，大理少卿徐嶠奏：「今歲天下斷死刑五十八，大理獄院，由來相傳殺氣太盛，鳥雀不栖，今有鵲巢其樹。」於是百官以幾致刑措，上表稱賀。上歸功宰輔，庚辰，賜李林甫爵晉國公，牛仙客豳國公。全忠嘗與僚佐及遊客坐於大柳之下，全忠獨言曰：「此柳宜為車轂。」衆莫應。有遊客數人起應曰：「宜為車轂。」全忠勃然厲聲曰：「書生輩好順口玩人，皆此類也！車轂須用夾榆，柳木豈可為之！」顧左右曰：「尚何待！」左右數十人，捽言「宜為車轂」者悉撲殺之。初，王思禮為河東節度使，資儲豐衍，贍軍之外，積米百萬斛，奏請輸五十萬斛於京師。思禮薨，管崇嗣代之，為政寬弛，信任左右，數月間，耗散殆盡，惟陳腐米萬餘斛在。上聞之，以鄧景山代之。景山至，則鉤校所出入，將士輩多有隱沒，皆懼。有裨將抵罪當死，諸將請之，不許；其弟請代兄死，亦不許；請入一馬以贖死，乃許之。諸將怒曰：「我輩曾不及一馬乎！」遂作亂，癸丑，殺景山。上以景山撫御失所以致亂，不復推究亂者，遣使慰諭以安之。諸將請以都知兵馬使、代州刺史辛雲京為節度使。雲京奏張光晟為代州刺史。西秦襄武侯曇達等擊秦秦州刺史姚艾於上邽，破之，徙其民五千餘戶於枹罕。陳餘悉三縣兵，與齊兵共襲常山。常山王張耳敗，走漢，謁漢王於廢丘；漢王厚遇之。陳餘迎趙王於代，復為趙王。趙王德陳餘，立以為代王。陳餘為趙王弱，國初定，不之國，留傅趙王；而使夏說以相國守代。庚子，以王審知為閩王，劉隱為南平王。王珙、王瑤請朝廷命河中帥，詔以中書侍郎、同平章事崔胤同平章事，充護國節度使；以戶部侍郎、判戶部王摶為中書侍郎、同平章事。夏，四月，癸巳，安祿山奏擊奚破之，虜其王李日越。南方旱饑。庚寅，命左司郎中鄭敬等為江、淮、二浙、荊、湖、襄、鄂等道宣慰使，賑恤之。將行，上戒之曰：「朕宮中用帛一匹，皆籍其數，惟賙救百姓，則不計費，卿輩宜識此意，勿效潘孟陽飲酒遊山而已。」癸卯，魏主大伐柔然，五道並進；長孫翰等從東道，出黑漠，廷尉卿長孫道生等出白、黑二漠之間，魏主從中道，東平公娥清出栗園，奚斤等從西道，出爾寒山。諸軍至漠南，舍輜重，輕騎，齎十五日糧，度漠擊之。柔然部落大驚，絕迹北走。癸卯，齊詔：「民間或有父祖冒姓元氏，或假託攜養者，不問世數遠近，悉聽改復本姓。」夏，六月，北匈奴三木樓訾大人稽留斯等率三萬餘人款五原塞降。十二月，丙子，魏詔殿中郎陳郡袁翻等議定律令，彭城王勰等監之。十二月，段遼自密雲山遣使求迎於趙；旣而中悔，復遣使求迎於燕。初，李師道謀逆命，判官高沐與同僚郭昈、李公度屢諫之。判官李文會、孔目官林英素為師道所親信，涕泣言於師道曰：「文會等盡心為尚書憂家事，反為高沐等所疾，尚書柰何不愛十二州之土地，以成沐等之功名乎！」師道由是疏沐等，出沐知萊州。會林英入奏事，令進奏吏密申師道云：「沐潛輸款於朝廷。」文會從而構之，師道殺沐，幷囚郭昈，凡軍中勸師道效順者，文會皆指為高沐之黨而囚之。九月，謝玄使彭城內史劉牢之攻秦兗州刺史張崇。辛卯，崇棄鄄城奔燕。牢之據鄄城，河南城堡皆來歸附。張存敬攻劉仁恭，下二十城，將自瓦橋趣幽州，道濘不能進；乃引兵西攻易定，辛巳，拔祁州，殺刺史楊約。朝廷聞益州亂，以五官中郎將牛亶為益州刺史；徵璋為卿，不至。甲午，帝謁初寧、長寧陵。追贈卜天與益州刺史，諡壯侯，與袁叔等四家，長給稟祿。張泓之等各贈郡守。戊戌，以南平王鑠為司空，建平王宏為尚書左僕射，蕭思話為中書令、丹楊尹。六月，丙午，帝還宮。以秦王俊為揚州總管四十四州諸軍事，鎮廣陵。晉王廣還幷州。乙巳，齊以東平王儼為大將軍，南陽王綽為司徒，開府儀同三司徐顯秀為司空，廣寧王孝珩為尚書令。秋，八月，庚寅，有星孛于天市。周奉叔恃勇挾勢，陵轢公卿。常翼單刀二十口自隨，出入禁闥，門衞不敢訶。每語人曰：「周郎刀不識君！」鸞忌之，使蕭諶、蕭坦之說帝出奉叔為外援。己巳，以奉叔為青州刺史，曹道剛為中軍司馬。奉叔就帝求千戶侯；許之。鸞以為不可，封曲江縣男，食三百戶。奉叔大怒，於衆中攘刀厲色；鸞說諭之，乃受。奉叔辭畢，將之鎮，部伍已出。鸞與蕭諶稱敕，召奉叔於省中，毆殺之，啟云：「奉叔慢朝廷。」帝不獲已，可其奏。皇后以太子重俊非其所生，惡之；特進德靜王武三思尤忌太子。上官婕妤以三思故，每下制敕，推尊武氏。安樂公主與駙馬左衞將軍武崇訓常陵侮太子，或呼為奴。崇訓又敎公主言於上，請廢太子，立己為皇太女。太子積不能平。宇文逸豆歸執段遼弟蘭，送於趙，幷獻駿馬萬匹。趙王虎命蘭帥所從鮮卑五千人屯令支。建成、元吉與後宮日夜譖訴世民於上，上信之，將罪世民。陳叔達諫曰：「秦王有大功於天下，不可黜也。且性剛烈，若加挫抑，恐不勝憂憤，或有不測之疾，陛下悔之何及！」上乃止。元吉密請殺秦王，上曰：「彼有定天下之功，罪狀未著，何以為辭？」元吉曰：「秦王初平東都，顧望不還，散錢帛以樹私恩，又違敕命，非反而何！但應速殺，何患無辭！」上不應。癸未，王世充收李密美人珍寶及將卒十餘萬人還東都，陳於闕下。乙酉，皇泰主大赦。丙戌，以世充為太尉、尚書令，內外諸軍事，仍使之開太尉府，備置官屬，妙選人物。世充以裴仁基父子驍勇，深禮之。徐文遠復入東都，見世充，必先拜。或問曰：「君倨見李密而敬王公，何也？」文遠曰：「魏公，君子也，能容賢士；王公，小人也，能殺故人，吾何敢不拜！」乙未，以中門使安重誨為樞密使，鎮州別駕張延朗為副使。延朗，開封人也，仕梁為租庸吏，性纖巧，善事權貴，以女妻重誨之子，故重誨引之。典御丞李集面諫，比帝於桀、紂。帝令縛置流中，沈沒久之，復令引出，謂曰：「吾何如桀、紂？」集曰：「向來彌不及矣！」帝又令沈之，引出，更問，如此數四，集對如初。帝大笑曰：「天下有如此癡人，方知龍逄、比干未是俊物！」遂釋之。頃之，又被引入見，似有所諫，帝令將出要斬。其或斬或赦，莫能測焉。太史上言，麟德曆浸疏，日食屢不效。上命僧一行更造新曆，率府兵曹梁令瓚造黃道遊儀以測候七政。上已封大功臣二十餘人，其餘日夜爭功不決，未得行封。上在洛陽南宮，從複道望見諸將，往往相與坐沙中語。上曰：「此何語？」留侯曰：「陛下不知乎？此謀反耳！」上曰：「天下屬安定，何故反乎？」留侯曰：「陛下起布衣，以此屬取天下；今陛下為天子，而所封皆故人所親愛，所誅皆平生所仇怨。今軍吏計功，以天下不足徧封；此屬畏陛下不能盡封，恐又見疑平生過失及誅，故卽相聚謀反耳。」上乃憂曰：「為之柰何？」留侯曰：「上平生所憎、羣臣所共知，誰最甚者？」上曰：「雍齒與我有故怨，數嘗窘辱我；我欲殺之，為其功多，故不忍。」留侯曰：「今急先封雍齒，則羣臣人人自堅矣。」於是上乃置酒，封雍齒為什方侯；而急趨丞相、御史定功行封。羣臣罷酒，皆喜，曰：「雍齒尚為侯，我屬無患矣！」冬，十二月，辛未，帝崩于章德前殿。初，帝失皇子，前後十數，後生者輒隱祕養於民間，羣臣無知者。及帝崩，鄧皇后乃收皇子於民間。長子勝，有痼疾；少子隆，生始百餘日，迎立以為皇太子，是夜，卽皇帝位。尊皇后曰皇太后，太后臨朝。是時新遭大憂，法禁未設，宮中亡大珠一篋；太后念欲考問，必有不辜，乃親閱宮人，觀察顏色，卽時首服。又，和帝幸人吉成御者共枉吉成以巫蠱事，下掖庭考訊，辭證明白。太后以吉成先帝左右，待之有恩，平日尚無惡言，今反若此，不合人情；更自呼見實覈，果御者所為，莫不歎服以為聖明。庚子，楊奉、韓暹奉帝東還，張楊以糧迎道路。秋，七月，甲子，車駕至雒陽，幸故中常侍趙忠宅。丁丑，大赦。八月，辛丑，幸南宮楊安殿。張楊以為己功，故名其殿曰楊安。楊謂諸將曰：「天子當與天下共之，朝廷自有公卿大臣，楊當出扞外難。」遂還野王，楊奉亦出屯梁，韓暹、董承並留宿衞。癸卯，以安國將軍張楊為大司馬，楊奉為車騎將軍，韓暹為大將軍、領司隸校尉，皆假節鉞。吳越內牙都指揮使鈄滔，胡進思之黨也，或告其謀叛，辭連丞相弘億。吳越王弘俶不欲窮治，貶滔于處州。癸未，魏主西巡。齊主封宗室高岳等十人、功臣庫狄干等七人皆為王。癸未，封弟浚為永安王，淹為平陽王，浟為彭城王，演為常山王，渙為上黨王，淯為襄城王，湛為長廣王，湝為任城王，湜為高陽王，濟為博陵王，24052為新平王，潤為馮翊王，洽為漢陽王。中書令李義府有寵於上，諸子孩抱者並列清貴。而義府貪冒無厭，母、妻及諸子、女壻，賣官鬻獄，其門如市，多樹朋黨，傾動朝野。中書令杜正倫每以先進自處，義府恃恩，不為之下，由是有隙，與義府訟於上前。上以大臣不和，兩責之。十一月，乙酉，貶正倫橫州刺史，義府普州刺史。正倫尋卒於橫州。桓溫請移都洛陽，修復園陵，章十餘上；不許。拜溫征討大都督，督司、冀二州諸軍事，以討姚襄。九月，辛亥，徵昭義節度副使鄭注至京師。王守澄、李仲言、鄭注皆惡李德裕，以山南西道節度使李宗閔與德裕不相悅，引宗閔以敵之。壬戌，詔徵宗閔於興元。南詔遣布燮楊奇肱來迎公主。詔陳敬瑄與書，辭以「鑾輿巡幸，儀物未備，俟還京邑，然後出降。」奇肱不從，直前至成都。南詔帥羣蠻五萬寇安南，都護蔡襲告急，敕發荊南、湖南兩道兵二千，桂管義征子弟三千，詣邕州受鄭愚節度。九月，譙縱稱藩於秦。趙人、魏人伐韓華陽。韓人告急于秦，秦王弗救。韓相國謂陳筮曰：「事急矣，願公雖病，為一宿之行！」陳筮如秦，見穰侯。穰侯曰：「事急乎？故使公來。」陳筮曰：「未急也。」穰侯怒曰：「何也？」陳筮曰：「彼韓急則將變而他從；以未急，故復來耳。」穰侯曰：「請發兵矣。」乃與武安君及客卿胡陽救韓，八日而至，敗魏軍於華陽之下，走芒卯，虜三將，斬首十三萬。武安君又與趙將賈偃戰，沈其卒二萬人於河。魏段干子請割南陽予秦以和。蘇代謂魏王曰：「欲璽者，段干子也，欲地者，秦也。今王使欲地者制璽，欲璽者制地，魏地盡矣！夫以地事秦，猶抱薪救火，薪不盡，火不滅。」王曰：「是則然也。雖然，事始已行，不可更矣。」對曰：「夫博之所以貴梟者，便則食，不便則止。今何王之用智不如用梟也？」魏王不聽，卒以南陽為和，實脩武。魏自正光以後，政刑弛縱，在位多貪汙。丞相歡啟以司州中從事宋遊道為御史中尉，澄固請以吏部郎崔暹為之，以遊道為尚書左丞。澄謂暹、遊道曰：「卿一人處南臺，一人處北省，當使天下肅然。」暹選畢義雲等為御史，時稱得人。義雲，衆敬之曾孫也。袁紹遣人招張繡，幷與賈詡書結好。繡欲許之，詡於繡坐上顯謂紹使曰：「歸謝袁本初，兄弟不能相容，而能容天下國士乎！」繡驚懼曰：「何至於此！」竊謂詡曰：「若此，當何歸？」詡曰：「不如從曹公。」繡曰：「袁強曹弱，又先與曹為讎，從之如何？」詡曰：「此乃所以宜從也。夫曹公奉天子以令天下，其宜從一也；紹強盛，我以少衆從之，必不以我為重，曹公衆弱，其得我必喜，其宜從二也；夫有霸王之志者，固將釋私怨以明德於四海，其宜從三也。願將軍無疑！」冬，十一月，繡率衆降曹操，操執繡手，與歡宴，為子均取繡女，拜揚武將軍；表詡為執金吾，封都亭侯。徵側等寇亂連年，詔長沙、合浦、交趾具車船，修道橋，通障谿，儲糧穀。拜馬援為伏波將軍，以扶樂侯劉隆為副，南擊交趾。六月，戊午，帝崩于未央宮。紹等又為畫策，多召四方猛將及諸豪傑，使並引兵向京城，以脅太后；進然之。主簿廣陵陳琳諫曰：「諺稱『掩目捕雀』，夫微物尚不可欺以得志，況國之大事，其可以詐立乎！今將軍總皇威，握兵要，龍驤虎步，高下在心，此猶鼓洪爐燎毛髮耳。但當速發雷霆，行權立斷，則天人順之。而反委釋利器，更徵外助，大兵聚會，強者為雄，所謂倒持干戈，授人以柄，功必不成，祇為亂階耳！」進不聽。典軍校尉曹操聞而笑曰：「宦者之官，古今宜有，但世主不當假之權寵，使至於此。旣治其罪，當誅元惡，一獄吏足矣，何至紛紛召外兵乎！欲盡誅之，事必宣露，吾見其敗也。」甲子，南譙太守徐槾克石梁城。五月，己巳，瓦梁城降。癸酉，陽平郡降。甲戌，徐槾克廬江城。歷陽窘蹙乞降，黃法23c0b緩之，則又拒守。法23c0b怒，帥卒急攻，丙子，克之，盡殺戍卒。進軍合肥，合肥望旗請降，法23c0b禁侵掠，撫勞戍卒，與之盟而縱之。初，太傅鄧禹嘗謂人曰：「吾將百萬之衆，未嘗妄殺一人，後世必有興者。」其子護羌校尉訓，有女曰綏，性孝友，好書傳，常晝修婦業，暮誦經典，家人號曰「諸生」。叔父陔曰：「嘗聞活千人者子孫有封。兄訓為謁者，使修石臼河，歲活數千人，天道可信，家必蒙福。」綏後選入宮為貴人，恭肅小心，動有法度，承事陰后，接撫同列，常克己以下之，雖宮人隸役，皆加恩借，帝深嘉焉。嘗有疾，帝特令其母、兄弟入親醫藥，不限以日數，貴人辭曰：「宮禁至重，而使外舍久在內省，上令陛下有私幸之譏，下使賤妾獲不知足之謗，上下交損，誠不願也！」帝曰：「人皆以數入為榮，貴人反以為憂邪！」每有讌會，諸姬競自修飾，貴人獨尚質素，其衣有與陰后同色者，卽時解易，若並時進見，則不敢正坐離立，行則僂身自卑，帝每有所問，常逡巡後對，不敢先后言。陰后短小，舉指時失儀，左右掩口而笑，貴人獨愴然不樂，為之隱諱，若己之失。帝知貴人勞心曲體，歎曰：「修德之勞，乃如是乎！」後陰后寵衰，貴人每當御見，輒辭以疾。時帝數失皇子，貴人憂繼嗣不廣，數選進才人以博帝意。陰后見貴人德稱日盛，深疾之；帝嘗寢病，危甚，陰后密言：「我得意，不令鄧氏復有遺類！」貴人聞之，流涕言曰：「我竭誠盡心以事皇后，竟不為所祐。今我當從死，上以報帝之恩，中以解宗族之禍，下不令陰氏有人豕之譏。」卽欲飲藥。宮人趙玉者固禁止之，因詐言「屬有使來，上疾已愈」，貴人乃止。明日，上果瘳。及陰后之廢，貴人請救，不能得；帝欲以貴人為皇后，貴人愈稱疾篤，深自閉絕。冬，十月，辛卯，詔立貴人鄧氏為皇后；后辭讓，不得已，然後卽位。郡國貢獻，悉令禁絕，歲時但供紙墨而已。帝每欲官爵鄧氏，后輒哀請謙讓，故兄騭終帝世不過虎賁中郎將。突騎施可汗蘇祿，素廉儉，每攻戰所得，輒與諸部分之，不留私蓄，由是衆樂為用。旣尚唐公主，又潛通突厥及吐蕃，突厥、吐蕃各以女妻之。蘇祿以三國女為可敦，又立數子為葉護，用度浸廣，由是攻戰所得，不復更分。晚年病風，一手攣縮，諸部離心。酋長莫賀達干、都摩度兩部最強，其部落又分為黃姓、黑姓，互相乖阻，於是莫賀達干勒兵夜襲蘇祿，殺之。都摩度初與莫賀達干連謀，旣而復與之異，立蘇祿之子骨啜為吐火仙可汗以收其餘衆，與莫賀達干相攻。莫賀達干遣使告磧西節度使蓋嘉運，上命嘉運招集突騎施、拔汗那以西諸國；吐火仙與都摩度據碎葉城，黑姓可汗爾微特勒據怛邏斯城，相與連兵以拒唐。二月，己酉，南宮雲臺災。庚戌，樂城門災。追尊皇考為孝穆皇帝，皇妣趙氏為孝穆皇后；尊王太后蕭氏為皇太后。上事蕭太后素謹，及卽位，春秋已高，每旦入朝太后，未嘗失時刻。驍騎將軍陳胤叔，先亦白景真及太子得失，而語太子皆云「伯玉以聞」。太子由是深怨伯玉。太子立車北軍南門外，召護北軍使者任安，與節，令發兵。安拜受節；入，閉門不出。太子引兵去，敺四市人凡數萬衆，至長樂西闕下，逢丞相軍，合戰五日，死者數萬人，血流入溝中。民間皆云「太子反」，以故衆不附太子，丞相附兵寖多。始欲與壽共攻期，壽不敢發。始怒，反譖壽於期，請殺之。期欲藉壽以討李玝，故不許，遣壽將兵向涪。壽先遣使告玝以去就利害，開其去路，玝遂來奔。詔以王玝為巴郡太守。期以壽為梁州刺史，屯涪。丙寅，上使散騎常侍庾信等聘於魏。初，齊顯祖之世，周人常懼齊兵西渡，每至冬月，守河椎冰。及世祖卽位，嬖倖用事，朝政漸紊，齊人椎冰以備周兵之逼。斛律光憂之，曰：「國家常有吞關、隴之志，今日至此，而唯翫聲色乎！」希烈旣得襄陽，遂據之為己有，上乃思承言。時承為河中尹，甲子，以承為山南東道節度使。上欲以禁兵送上，承請單騎赴鎮。至襄陽，希烈置之外館，迫脅萬方，承誓死不屈，希烈乃大掠闔境所有而去。承治之期年，軍府稍完。希烈留牙將於襄州，守其所掠財，由是數有使者往來。承亦遣其腹心臧叔雅往來許、蔡，厚結希烈腹心周曾等，與之陰圖希烈。辛巳，以汾州刺史王翃為振武軍使、鎮北‧綏‧銀等州留後。己卯，魏主詔曰：「烈祖有創業之功。世祖有開拓之德，宜為祖宗，百世不遷。平文之功少於昭成，而廟號太祖，道武之功高於平文，而廟號烈祖，於義未允。朕今奉尊烈祖為太祖，以世祖、顯祖為二祧，餘皆以次而遷。」魏王悅改元更興，聞爾朱兆已入洛，自知不及事，遂南還。斛斯椿復棄悅奔魏。李守貞素惡維翰，馮玉、李彥韜與守貞合謀排之；以中書令行開封尹趙瑩柔而易制，共薦以代維翰。丁亥，罷維翰政事，為開封尹；以瑩為中書令，李崧為樞密使、守侍中。維翰遂稱足疾，希復朝謁，杜絕賓客。二月，己亥，魏制皇子皇孫有封爵者，歲祿各有差。秦敗韓師于夏山。乙酉，李光顏、烏重胤奏拔吳元濟陵雲柵。丁亥，光顏又奏拔石、越二柵；壽州奏敗殷城之衆，拔六柵。裴子野論曰：官人之難，先王言之，尚矣。周禮，始於學校，論之州里，告諸六事，而後貢于王庭。其在漢家，州郡積其功能，五府舉為掾屬，三公參其得失，尚書奏之天子；一人之身，所閱者衆，故能官得其才，鮮有敗事。魏、晉易是，所失弘多。夫厚貌深衷，險如谿壑，擇言觀行，猶懼弗周，況今萬品千羣，俄折乎一面，庶僚百位，專斷於一司，於是囂風遂行，不可抑止。干進務得，兼加諂瀆；無復廉恥之風，謹厚之操；官邪國敗，不可紀網。假使龍作納言，舜居南面，而治致平章，不可必也，況後之官人者哉！孝武雖分曹為兩，不能反之於周、漢，朝三暮四，其庸愈乎！乙卯，周主還長安。龐同善、高侃尚在新城，泉男建遣兵襲其營，左武衞將軍薛仁貴擊破之。侃進至金山，與高麗戰，不利，高麗乘勝逐北，仁貴引兵橫擊，大破之，斬首五萬餘級，拔南蘇、木底、蒼巖三城，與泉男生軍合。丁丑，齊遣兼散騎常侍封孝琰來聘。益州刺史張喬遣從事楊竦將兵至楪榆，擊封離等，大破之，斬首三萬餘級，獲生口千五百人。封離等惶怖，斬其同謀渠帥，詣竦乞降。竦厚加慰納，其餘三十六種皆來降附。竦因奏長吏姦猾，侵犯蠻夷者九十人，皆減死論。邢州城中食盡，甲申，李存孝登城謂李克用曰：「兒蒙王恩得富貴，苟非困於讒慝，安肯捨父子而從仇讎乎！願一見王，死不恨！」克用使劉夫人視之。夫人引存孝出見克用，存孝泥首謝罪曰：「兒粗立微勞，存信逼兒，失圖至此！」克用叱之曰：「汝遺朱全忠、王鎔書，毀我萬端，亦存信敎汝乎！」囚之，歸于晉陽，車裂於牙門。存孝驍勇，克用軍中皆莫及；常將騎兵為先鋒，所向無敵，身被重鎧，腰弓髀槊，獨舞鐵檛陷陳，萬人辟易。每以二馬自隨，馬稍乏，就陣中易之，出入如飛。克用惜其才，意臨刑諸將必為之請，因而釋之。旣而諸將疾其能，竟無一人言者。旣死，克用為之不視事者旬日，私恨諸將，而於李存信竟無所譴。又有薛阿檀者，其勇與存孝相侔，諸將疾之，常不得志，密與存孝通；存孝誅，恐事泄，遂自殺。自是克用兵勢浸弱，而朱全忠獨盛矣。克用表馬師素為邢洺節度使。趙太子宣擊鮮卑斛穀提，大破之，斬首三萬級。初復五銖錢。初，樞密使楊復恭薦處士河間張濬，拜太常博士，遷度支員外郎。黃巢逼潼關，濬避亂商山。上幸興元，道中無供頓，漢陰令李康以騾負糗糧數百馱獻之，從行軍士始得食。上問康：「卿為縣令，何能如是？」對曰：「臣不及此，乃張濬員外敎臣。」上召濬詣行在，拜兵部郎中。甲子，盛王琦薨。夏，四月，己酉朔，日有食之。癸卯，加淮南節度使段文昌同平章事、為荊南節度使。壬戌，以李光弼為幽州長史、河北節度等使。癸亥，朱全忠遣人薙城外草以困城中。甲子，李茂貞增兵守宮門，諸宦官自度不免，互相尤怨。隋發丁男十萬餘人修長城，二旬而罷。夏，四月，於揚州開山陽瀆以通運。高季興表求夔、忠、萬三州為屬郡，詔許之。攸之素失人情，但劫以威力。初發江陵，已有逃者；及攻郢城，三十餘日不拔，逃者稍多；攸之日夕乘馬歷營撫慰，而去者不息。攸之大怒，召諸軍主曰：「我被太后令，建義下都。大事若克，白紗帽共著耳；如其不振，朝廷自誅我百口，不關餘人。比軍人叛散，皆卿等不以為意。我亦不能問叛身，自今軍中有叛者，軍主任其罪。」於是一人叛，遣人追之，亦去不返，莫敢發覺，咸有異計。己巳，以王朴為東京留守，聽以便宜從事。以三司使張美充大內都點檢。周主待堅素厚，齊王憲言於帝曰：「普六茹堅，相貌非常，臣每見之，不覺自失；恐非人下，請早除之！」帝亦疑之，以問來和。和詭對曰：「隨公止是守節人，可鎮一方；若為將領，陳無不破。」河南道安撫大使任瓌行至宋州，屬圓朗反，副使柳濬勸瓌退保汴州，瓌笑曰：「柳公何怯也！」圓朗又攻陷楚丘，引兵將圍虞城，瓌遣部將崔樞、張公謹自鄢陵帥諸州豪右質子百餘人守虞城。濬曰：「樞與公謹皆王世充將，諸州質子父兄皆反，恐必為變。」瓌不應。樞至虞城，分質子使與土人合隊共守城。賊稍近，質子有叛者，樞斬其隊帥。於是諸隊帥皆懼，各殺其質子，樞不禁，梟其首於門外，遣使白瓌。瓌陽怒曰：「吾所以使與質子俱者，欲招其父兄耳，何罪而殺之！」退謂濬曰：「吾固知崔樞能辦此也。縣人旣殺質子，與賊深仇，吾何患乎！」賊攻虞城，果不克而去。關東蝗大起，飛西至敦煌。安西節度使高仙芝破朅師，虜其王勃特沒。三月，庚子，立勃特沒之兄素迦為朅師王。冬，鄧騭使任尚及從事中郎河內司馬鈞率諸郡兵與滇零等數萬人戰于平襄，尚軍大敗，死者八千餘人，羌衆遂大盛，朝廷不能制。湟中諸縣，粟石萬錢，百姓死亡不可勝數，而轉運難劇。故左校令河南龐參先坐法輸作若盧，使其子俊上書曰：「方今西州流民擾動，而徵發不絕，水潦不休，地力不復，重之以大軍，疲之以遠戍，農功消於轉運，資財竭於徵發，田疇不得墾闢，禾稼不得收入，搏手困窮，無望來秋，百姓力屈，不復堪命。臣愚以為萬里運糧，遠就羌戎，不若總兵養衆，以待其疲。車騎將軍騭宜且振旅，留征西校尉任尚，使督涼州士民轉居三輔，休傜役以助其時，止煩賦以益其財，令男得耕種，女得織絍，然後畜精銳，乘懈沮，出其不意，攻其不備，則邊民之仇報，奔北之恥雪矣。」書奏，會樊準上疏薦參，太后卽擢參於徒中，召拜謁者，使西督三輔諸軍屯。十一月，辛酉，詔鄧騭還師，留任尚屯漢陽為諸軍節度。遣使迎拜騭為大將軍。旣至，使大鴻臚親迎，中常侍郊勞，王、主以下候望於道，寵靈顯赫，光震都鄙。涼散騎常侍、太常西平郭黁，善天文數術，國人信重之。會熒惑守東井，黁謂僕射王詳曰：「涼之分野，將有大兵。主上老病，太子闇弱，太原公凶悍。一旦不諱，禍亂必起。吾二人久居內要，彼常切齒，將為誅首矣。田胡王乞基部落最強，二苑之人，多其舊衆。吾欲與公舉大事，推乞基為主，二苑之衆，盡我有也。得城之後，徐更議之。」詳從之。黁夜以二苑之衆燒洪範門，使詳為內應；事泄，詳被誅，黁遂據東苑以叛。民間皆言聖人舉兵，事無不成，從之者甚衆。燕王垂攻鄴，久不下，將北詣冀州，乃命撫軍大將軍麟屯信都，樂浪王溫屯中山，召驃騎大將軍農還鄴；於是遠近聞之，以燕為不振，頗懷去就。魏揚州小峴戍主党法宗襲大峴戍，破之，虜龍驤將軍邾菩薩。丙戌，上幸驪山溫泉；十一月，辛丑，還宮。謁者龐參說鄧騭，「徙邊郡不能自存者入居三輔」，騭然之，欲棄涼州，幷力北邊。乃會公卿集議，騭曰：「譬若衣敗壞，一以相補，猶有所完，若不如此，將兩無所保。」郎中陳國虞詡言於太尉張禹曰：「若大將軍之策，不可者三：先帝開拓土宇，劬勞後定，而今憚小費，舉而棄之，此不可一也。涼州旣棄，卽以三輔為塞，則園陵單外，此不可二也。喭曰：『關西出將，關東出相。』烈士武臣，多出涼州，土風壯猛，便習兵事。今羌、胡所以不敢入據三輔為心腹之害者，以涼州在後故也。涼州士民所以推鋒執銳，蒙矢石於行陳，父死於前，子戰於後，無反顧之心者，為臣屬於漢故也。今推而捐之，割而棄之，民庶安土重還，必引領而怨曰：『中國棄我於夷狄！』雖赴義從善之人，不能無恨。如卒然起謀，因天下之饑敝，乘海內之虛弱，豪雄相聚，量材立帥，驅氐、羌以為前鋒，席卷而東，雖賁、育為卒，太公為將，猶恐不足當禦；如此，則函谷以西，園陵舊京非復漢有，此不可三也。議者喻以補衣猶有所完，詡恐其疽食侵淫而無限極也！」禹曰：「吾意不及此，微子之言，幾敗國事！」詡因說禹：「收羅涼土豪桀，引其牧守子弟於朝，令諸府各辟數人，外以勸厲答其功勤，內以拘致防其邪計。」禹善其言，更集四府，皆從詡議。於是辟西州豪桀為掾屬，拜牧守、長吏子弟為郎，以安慰之。五月，盧循自臨海入東陽，太尉玄遣撫軍中兵參軍劉裕將兵擊之，循敗，走永嘉。尉遲敬德、尋相將還澮州，秦王世民遣兵部尚書殷開山、總管秦叔寶等邀之於美良川，大破之，斬首二千餘級。頃之，敬德、尋相潛引精騎援王行本於蒲反，世民自將步騎三千，從間道夜趨安邑，邀擊，大破之，敬德、相僅以身免，悉俘其衆，復歸柏壁。姜維表漢主：「聞鍾會治兵關中，欲規進取，宜並遣左右車騎張翼、廖化，督諸軍分護陽安關口及陰平之橋頭，以防未然。」黃皓信巫鬼，謂敵終不自致，啟漢主寢其事，羣臣莫知。隋旣班律令，蘇威屢欲更易事條，內史令李德林曰：「修律令時，公何不言？今始頒行，且宜專守，自非大為民害，不可數更。」五月，丁丑，以宣武留後李萬榮、昭義左司馬領留後王虔休皆為節度使。乙巳，南康王寶融始稱相國，大赦；以蕭穎胄為左長史，蕭衍為征東將軍，楊公則為湘州刺史。戊申，蕭衍發襄陽，留弟偉總府州事，憺守壘城，府司馬莊丘黑守樊城。衍旣行，州中兵及儲偫皆虛。魏興太守裴師仁、齊興太守顏僧都並不受衍命，舉兵欲襲襄陽，偉、憺遣兵邀擊於治平，大破之，雍州乃安。是時，太中大夫鄧通方寵幸，上欲其富，賜之蜀嚴道銅山，使鑄錢。吳王濞有豫章銅山，招致天下亡命者以鑄錢；東煑海水為鹽；以故無賦而國用饒足。於是吳、鄧錢布天下。初，龜茲王布失畢妻阿史那氏與其相那利私通，布失畢不能禁，由是君臣猜阻，各有黨與，互來告難。上兩召之，旣至，囚那利，遣左領軍郎將雷文成送布失畢歸國。至龜茲東境泥師城，龜茲大將羯獵顛發衆拒之，仍遣使降於西突厥沙鉢羅可汗。布失畢據城自守，不敢進。詔左屯衞大將軍楊冑發兵討之。會布失畢病卒，冑與羯獵顛戰，大破之，擒羯獵顛及其黨，盡誅之，乃以其地為龜茲都督府。戊申，立布失畢之子素稽為龜茲王兼都督。冬，十月，洋王忻薨。戊戌，以橫海留後程懷直為滄州觀察使。懷直請分弓高、景城為景州，仍請朝廷除刺史。上喜曰：「三十年無此事矣！」乃以員外郎徐伸為景州刺史。八月，有兩月相承，晨見東方。蜀諸將擊岐兵，屢破之。秋，七月，蜀主西還，留御營使昌王宗鐬屯利州。宛人李守，好星曆、讖記，為莽宗卿師，嘗謂其子通曰：「劉氏當興，李氏為輔。」及新市、平林兵起，南陽騷動，通從弟軼謂通曰：「今四方擾亂，漢當復興。南陽宗室，獨劉伯升兄弟汎愛容衆，可與謀大事。」通笑曰：「吾意也！」會秀賣穀於宛，通遣軼往迎秀，與相見，因具言讖文事，與相約結，定計議。通欲以立秋材官都試騎士日，劫前隊大夫甄阜及屬正梁丘賜，因以號令大衆，使軼與秀歸舂陵舉兵以相應。於是縯召諸豪桀計議曰：「王莽暴虐，百姓分崩；今枯旱連年，兵革並起，此亦天亡之時，復高祖之業，定萬世之秋也！」衆皆然之。於是分遣親客於諸縣起兵，縯自發舂陵子弟。諸家子弟恐懼，皆亡匿，曰：「伯升殺我！」及見秀絳衣大冠，皆驚曰：「謹厚者亦復為之！」乃稍自安。凡得子弟七八千人，部署賓客，自稱「柱天都部」。秀時年二十八。李通未發，事覺，亡走；父守及家屬坐死者六十四人。是歲，天平牙將朱瑾逐泰寧節度使齊克讓，自稱留後。瑾將襲兗州，求婚於克讓，乃自鄆盛飾車服，私藏兵甲以赴之。親迎之夕，甲士竊發，逐克讓而代之。朝廷因以瑾為泰寧節度使。十一月，丁亥，以幽州留後朱希彩為節度使。九月，辛亥，魏立皇叔楨為南安王，長壽為城陽王，太洛為章武王，休為安定王。淮南節度使陳少遊將兵討李希烈，屯盱眙，聞朱泚作亂，歸廣陵，修塹壘，繕甲兵。浙江東、西節度使韓滉閉關梁，禁馬牛出境，築石頭城，穿井近百所，繕館第數十，修塢壁，起建業，抵京峴，樓堞相屬，以備車駕渡江，且自固也。少遊發兵三千大閱於江北；滉亦發舟師三千曜武於京江以應之。庚辰，巴州刺史余孝頃將兵萬人會王僧辯於長沙。癸未，中書奏節度使見元帥儀，雖帶平章事，亦以軍禮廷參，從之。乙酉，侍中兼太子詹事宇文節，特進、太常卿江夏王道宗、左驍衞大將軍駙馬都尉執失思力並坐與房遺愛交通，流嶺表。節與遺愛親善，及遺愛下獄，節頗左右之。江夏王道宗素與長孫無忌、褚遂良不協，故皆得罪。戊子，廢恪母弟蜀王愔為庶人，置巴州；房遺直貶春州銅陵尉，萬徹弟萬備流交州；罷房玄齡配饗。九月，戊戌，司空袁昂卒，遺疏不受贈諡，敕諸子勿上行狀及立銘誌；上不許，贈本官，諡穆正公。戊戌，杜重威與安重榮遇於宗城西南，重榮為偃月陳，官軍再擊之，不動；重威懼，欲退。指揮使宛丘王重胤曰：「兵家忌退。鎮之精兵盡在中軍，請公分銳士擊其左右翼，重胤為公以契丹直衝其中軍，彼必狼狽。」重威從之。鎮人陳稍卻，趙彥之卷旗策馬來降。彥之以銀飾鎧冑及鞍勒，官軍殺而分之。重榮聞彥之叛，大懼，退匿於輜重中，官軍從而乘之，鎮人大潰，斬首萬五千級。重榮收餘衆，走保宗城，官軍進攻，夜分，拔之。重榮以十餘騎走還鎮州，嬰城自守。會天寒，鎮人戰及凍死者二萬餘人。春，二月，王雒山出寶鼎，獻之。夏，四月，甲子，詔曰：「祥瑞之降，以應有德；方今政化多僻，何以致茲！易曰：『鼎象三公，』豈公卿奉職得其理邪！其賜三公帛五十匹，九卿、二千石半之。先帝詔書，禁人上事言『聖』，而間者章奏頗多浮詞；自今若有過稱虛譽，尚書皆宜抑而不省，示不為諂子蚩也。」丙申，鄭州刺史江王元祥薨。夏，四月，桓天生復引魏兵出據隔城，詔游擊將軍下邳曹虎督諸軍討之。輔國將軍朱公恩將兵蹹伏，遇天生遊軍，與戰，破之，遂進圍隔城。天生引魏兵步騎萬餘人來戰，虎奮擊，大破之，俘斬二千餘人。明日，攻拔隔城，斬其襄城太守帛烏祝，復俘斬二千餘人。天生棄平氏城走。初，霍仲孺吏畢歸家，娶婦，生子光。去病旣壯大，乃自知父為霍仲孺。會為票騎將軍，擊匈奴，道出河東，遣吏迎仲孺而見之，大為買田宅奴婢而去；及還，因將光西至長安，任以為郎，稍遷至奉車都尉、光祿大夫。三月，癸巳，立貴人竇氏為皇后。延政聞之，族黃仁諷家，命統軍使張漢真將水軍五千，會漳、泉兵討巖明。除部曲督以下質任。臨武君曰：「善。請問王者之軍制。」荀卿曰：「將死鼓，御死轡，百吏死職，上大夫死行列。聞鼓聲而進，聞金聲而退。順命為上，有功次之。令不進而進，猶令不退而退也，其罪惟均。不殺老弱，不獵禾稼，服者不禽，格者不赦，奔命者不獲。凡誅，非誅其百姓也，誅其亂百姓者也。百姓有捍其賊，則是亦賊也。以其順刃者生，傃刃者死，奔命者貢。微子開封於宋，曹觸龍斷於軍，商之服民，所以養生之者無異周人，故近者歌謳而樂之，遠者竭蹶而趨之，無幽閒辟陋之國，莫不趨使而安樂之，四海之內若一家，通達之屬莫不從服，夫是之謂人師。詩曰：『自西自東，自南自北，無思不服。』此之謂也。王者有誅而無戰，城守不攻，兵格不擊，敵上下相喜則慶之，不屠城，不潛軍，不留衆，師不越時，故亂者樂其政，不安其上，欲其至也。」臨武君曰：「善。」裴子野論曰：夫在上為善，若雲行雨施，萬物受其賜；及其惡也，若天裂地震，萬物所驚駭，其誰弗知，其誰弗見！豈戮一人之身，鉗一夫之口，所能攘逃，所能弭滅哉？是皆不勝其忿怒而有增於疾疹也。以太祖之含弘，尚掩耳於彭城之戮；自斯以後，誰易由言！有宋累葉，罕聞直諒，豈骨鯁之氣，俗愧前古？抑時王刑政使之然乎？張約隕於權臣，扶育斃於哲后，宋之鼎鑊，吁，可畏哉！勣常謂人：「我年十二三時為亡賴賊，逢人則殺。十四五為難當賊，有所不愜則殺人。十七八為佳賊，臨陳乃殺之。二十為大將，用兵以救人死。」鴈門馬邑豪聶壹，因大行王恢言：「匈奴初和親，親信邊，可誘以利致之，伏兵襲擊，必破之道也。」上召問公卿。王恢曰：「臣聞全代之時，北有強胡之敵，內連中國之兵，然尚得養老、長幼，種樹以時，倉廩常實，匈奴不輕侵也。今以陛下之威，海內為一；然匈奴侵盜不已者，無他，以不恐之故耳。臣竊以為擊之便。」韓安國曰：「臣聞高皇帝嘗圍於平城，七日不食；及解圍反位而無忿怒之心。夫聖人以天下為度者也，不以己私怒傷天下之公，故遣劉敬結和親，至今為五世利。臣竊以為勿擊便。」恢曰：「不然。高帝身被堅執銳，行幾十年，所以不報平城之怨者，非力不能，所以休天下之心也。今邊境數驚，士卒傷死，中國槥車相望，此仁人之所隱也。故曰擊之便。」安國曰：「不然。臣聞用兵者以飽待飢，正治以待其亂，定舍以待其勞；故接兵覆衆，伐國墮城，常坐而役敵國，此聖人之兵也。今將卷甲輕舉，深入長敺，難以為功；從行則迫脅，衡行則中絕，疾則糧乏，徐則後利，不至千里，人馬乏食。兵法曰：『遺人，獲也。』臣故曰勿擊便。」恢曰：「不然。臣今言擊之者，固非發而深入也；將順因單于之欲，誘而致之邊，吾選梟騎、壯士陰伏而處以為之備，審遮險阻以為其戒。吾勢已定，或營其左，或營其右，或當其前，或絕其後，單于可禽，百全必取。」上從恢議。六月，辛亥，禮宮奏停太祖、世祖配祀，以高祖配昊天於圜丘，太宗配五帝於明堂；從之。王承宗遣牙將尹少卿奏事，為吳元濟遊說。少卿至中書，辭指不遜，元衡叱出之；承宗又上書詆毀元衡。帝初蒞政，陳羣上疏曰：「夫臣下雷同，是非相蔽，國之大患也。若不和睦則有讎黨，有讎黨則毀譽無端，毀譽無端則真偽失實，此皆不可不深察也。」壬子，周更鑄五行大布錢，一當十，與布泉並行。夏，四月，太廟成；乙巳，祫祭；大赦。九月，戊辰，禮儀使奏：「曾太皇太后沈氏歲月滋深，迎訪理絕。案晉庾蔚之議，尋求三年之外，俟中壽而服之。伏請以大行皇帝啟攢宮日，皇帝帥百官舉哀，卽以其日為忌；」從之。冬，十月，癸丑，車駕還京師。壬寅，王建攻邛州，陳敬瑄遣其大將彭城楊儒將兵三千助刺史毛湘守之，湘出戰，屢敗。楊儒登城，見建兵盛，歎曰：「唐祚盡矣，王公治衆，嚴而不殘，殆可以庇民乎！」遂帥所部出降。建養以為子，更其姓名曰王宗儒。乙巳，建留永平節度判官張琳為邛南招安使，引兵還成都。琳，許州人也。壬子，上享太廟。漢螽斯則百堂災，燒殺漢主聰之子會稽王康等二十一人。三月，戊戌，齊以高德政為尚書右僕射。貞觀之制，中書、門下及三品官入奏事，必使諫官、史官隨之，有失則匡正，美惡必記之；諸司皆於正牙奏事，御史彈百官，服豸冠，對仗讀彈文；故大臣不得專君而小臣不得為讒慝。及許敬宗、李義府用事，政多私僻，奏事官多俟仗下，於御坐前屏左右密奏，監奏御史及待制官遠立以俟其退；諫官、御史皆隨仗出，仗下後事，不復預聞。武后以法制羣下，諫官、御史得以風聞言事，自御史大夫至監察得互相彈奏，率以險詖相傾覆。及宋璟為相，欲復貞觀之政，戊申，制：「自今事非的須祕密者，皆令對仗奏聞，史官自依故事。」杜稜等敗薛朗將李君暀于陽羨。梁師都引突厥、稽胡兵入寇，行軍總管段德操擊破之，斬首千餘級。潮引兵將還光州，約其屬，所過秋豪無犯。行及沙縣，泉州人張延魯等以刺史廖彥若貪暴，帥耆老奉牛酒遮道，請潮留為州將，潮乃引兵圍泉州。十二月，太尉皇甫嵩免，以光祿大夫周忠為太尉，參錄尚書事。齊伐魯。上皇思張九齡之先見，為之流涕，遣中使至曲江祭之，厚恤其家。譙郡嵇康，文辭壯麗，好言老、莊而尚奇任俠，與陳留阮籍、籍兄子咸、河內山濤、河南向秀、琅邪王戎、沛國劉伶特相友善，號竹林七賢。皆崇尚虛無，輕蔑禮法，縱酒昏酣，遺落世事。河中節度使、尚書令李繼麟自恃與帝故舊，且有功，帝待之厚，苦諸伶宦求匄無厭，遂拒不與。大軍之征蜀也，繼麟閱兵，遣其子令德將之以從。景進與宦官譖之曰：「繼麟聞大軍起，以為討己，故驚懼，閱兵自衞。」又曰：「崇韜所以敢倔強於蜀者，與河中陰謀，內外相應故也。」繼麟聞之懼，欲身入朝以自明，其所親止之，繼麟曰：「郭侍中功高於我。今事勢將危，吾得見主上，面陳至誠，則讒人獲罪矣。」癸亥，繼麟入朝。九月，詔曹真等班師。初，上為太子立博望苑，使通賓客，從其所好，故賓客多以異端進者。虞州刺史韋義節攻隋河東通守堯君素，久不下，軍數不利；壬子，以工部尚書獨孤懷恩代之。傕見河北有火，遣騎候之，適見上渡河，呼曰：「汝等將天子去邪！」董承懼射之，以被為幔。旣到大陽，幸李樂營。河內太守張楊使數千人負米來貢餉。乙亥，帝御牛車，幸安邑，河東太守王邑奉獻綿帛，悉賦公卿以下，封邑為列侯，拜胡才為征東將軍，張楊為安國將軍，皆假節開府。其壘壁羣帥競求拜職，刻印不給，至乃以錐畫之。曜敕內外戒嚴，將自討渠知。子遠又諫曰：「陛下誠能用臣策，一月可定，大駕不必親征也。」曜曰：「卿試言之。」子遠曰：「彼非有大志，欲圖非望也，直畏陛下威刑，欲逃死耳。陛下莫若廓然大赦，與之更始；應前日坐虎、車等事，其家老弱沒入奚官者，皆縱遣之，使之自相招引，聽其復業。彼旣得生路，何為不降！若其中自知罪重，屯結不散者，願假臣弱兵五千，必為陛下梟之。不然，今反者彌山被谷，雖以天威臨之，恐非歲月可除也。」曜大悅，卽日大赦，以子遠為車騎大將軍、開府儀同三司、都督雍、秦征討諸軍事。子遠屯于雍城，降者十餘萬；移軍安定，反者皆降。惟句氏宗黨五千餘家保于陰密，進攻，滅之，遂引兵巡隴右。先是氐、羌十餘萬落據險不服，其酋虛除權渠自號秦王。子遠進造其壁，權渠出兵拒之，五戰皆敗。權渠欲降，其子伊餘大言於衆曰：「往者劉曜自來，猶無若我何，況此偏師，何謂降也！」帥勁卒五萬，晨壓子遠壘門。諸將欲擊之，子遠曰：「伊餘勇悍，當今無敵，所將之兵，復精於我。又其父新敗，怒氣方盛，其鋒不可當也，不如緩之，使氣竭而後擊之。」乃堅壁不戰。伊餘有驕色，子遠伺其無備，夜，勒兵蓐食，旦，值大風塵昏，子遠悉衆出掩之，生擒伊餘，盡俘其衆。權渠大懼，被髮、剺面請降。子遠啟曜，以權渠為征西將軍、西戎公，分徙伊餘兄弟及其部落二十餘萬口于長安。曜以子遠為大司徒、錄尚書事。魏侍中斛斯椿聞喬寧、張子期之死，內不自安，與南陽王寶炬、武衞將軍元毗、王思政密勸魏主圖丞相歡。毗，遵之玄孫也。舍人元士弼又言歡受詔不敬，帝由是不悅。椿勸帝置閤內都督部曲，又增武直人數，自直閤已下，員別數百，皆選四方驍勇者充之。帝數出遊幸，椿自部勒，別為行陳，由是朝政、軍謀，帝專與椿決之。帝以關中大行臺賀拔岳擁重兵，密與相結，又出侍中賀拔勝為都督三荊等七州諸軍事，欲倚勝兄弟以敵歡，歡益不悅。湛乃奉詔，令數百騎送濟南王至晉陽。九月，帝使人酖之，濟南王不從，乃扼殺之。帝尋亦悔之。齊人於長城內築重城，自庫洛枝東至4ca8紇戍，凡四百餘里。二月，丙子，魏以宕昌世子梁彌博為宕昌王。夏，四月，丁卯，魏主如白登；壬申，如崞山。十二月，甲午朔，上親禪高里，祠后土，臨勃海，將以望祀蓬萊之屬，冀至殊廷焉。春，上還，以柏梁災，故朝諸侯，受計于甘泉。甘泉作諸侯邸。春，正月，帝朝太后於東宮，太后意乃安。丁亥，上至自岐州。南詔王閤羅鳳卒，子鳳迦異前死，孫異牟尋立。冬，十月，丁酉朔，吐蕃與南詔合兵十萬，三道入寇，一出茂州，一出扶、文，一出黎、雅，曰：「吾欲取蜀以爲東府。」崔寧在京師，所留諸將不能禦，虜連陷州、縣，刺史棄城走，士民竄匿山谷。上憂之，趣寧歸鎮。寧已辭，楊炎言於上曰：「蜀地富饒，寧據有之，朝廷失其外府，十四年矣。寧雖入朝，全師尚守其後，貢賦不入，與無蜀同。且寧本與諸將等夷，因亂得位，威令不行。今雖遣之，必恐無功；若其有功，則義不可奪。是蜀地敗固失之，勝亦不得也。願陛下熟察。」上曰：「然則柰何？」對曰：「請留寧，發朱泚所領范陽兵數千人，雜禁兵往擊之，何憂不克！因而得內親兵於其腹中，蜀將必不敢動，然後更授他帥，使千里沃壤復爲國有，是因小害而收大利也。」上曰：「善。」遂留寧。秋，八月，癸卯，敕：「前令檢括逃人，慮成煩擾。天下大同，宜各從所樂，令所在州縣安集，遂其生業。」左散騎常侍譙王重福，上之庶子也；其妃，張易之之甥。韋后惡之，譖於上曰：「重潤之死，重福為之也。」由是貶濮州員外刺史，又改均州刺史，常令州司防守之。以李克用為行營都統。吳鎮南節度使劉威，歙州觀察使陶雅，宣州觀察使李遇，常州刺史李簡，皆武忠王舊將，有大功，以徐溫自牙將秉政，內不能平；李遇尤甚，常言：「徐溫何人，吾未嘗識面，一旦乃當國邪！」魏將王雄取上津、魏興，東梁州刺史安康李遷哲軍敗，降之。冬，十月，秦主登以竇衝為大司馬、都督隴東諸軍事、雍州牧，楊定為左丞相、都督中外諸軍事、秦‧梁二州牧，約共攻後秦；又約監河西諸軍事‧幷州刺史楊政、都督河東諸軍事‧冀州刺史楊楷各其帥衆會長安。政、楷皆河東人。秦主丕旣敗，政、楷收集流民數萬戶，政據河西，楷據湖、陝之間，遣使請命於秦，登因而授之。會楊阜喪妻，就超求假以葬之。阜外兄天水姜敍為撫夷將軍，擁兵屯歷城。阜見敍及其母，歔欷悲甚。敍曰：「何為乃爾？」阜曰：「守城不能完，君亡不能死，亦何面目以視息於天下！馬超背父叛君，虐殺州將，豈獨阜之憂責，一州士大夫皆蒙其恥。君擁兵專制而無討賊心，此趙盾所以書弒君也。超強而無義，多釁，易圖耳。」敍母慨然曰：「咄！伯奕，韋使君遇難，亦汝之負，豈獨義山哉！人誰不死，死於忠義，得其所也。但當速發，勿復顧我；我自為汝當之，不以餘年累汝也。」敍乃與同郡趙昂、尹奉、武都李俊等合謀討超，又使人至冀，結安定梁寬、南安趙衢使為內應。超取趙昂子月為質，昂謂妻異曰：「吾謀如是，事必萬全，當柰月何？」異厲聲應曰：「雪君父之大恥，喪元不足為重，況一子哉！」皇甫鎛專以掊克取媚，人無敢言者，獨諫議大夫武儒衡上疏言之。鎛自訴於上，上曰：「卿以儒衡上疏，將報怨邪！」鎛乃不敢言。儒衡，元衡之從父弟也。或者以為當是之時，周室微弱，三晉強盛，雖欲勿許，其可得乎！是大不然。夫三晉雖強，苟不顧天下之誅而犯義侵禮，則不請於天子而自立矣。不請於天子而自立，則為悖逆之臣，天下苟有桓、文之君，必奉禮義而征之。今請於天子而天子許之，是受天子之命而為諸侯也，誰得而討之！故三晉之列於諸侯，非三晉之壞禮，乃天子自壞之也。庚戌，以張柬之為夏官尚書、同鳳閣鸞臺三品，崔玄暐為內史，袁恕己同鳳閣鸞臺三品，敬暉、桓彥範皆為納言；並賜爵郡公。李多祚賜爵遼陽郡王，王同皎為右千牛將軍、琅邪郡公，李湛為右羽林大將軍、趙國公；自餘官賞有差。夏，四月，庚子，湖南兵馬使臧玠殺觀察使崔灌；澧州刺史楊子琳起兵討之，取賂而還。鄭注每自負經濟之略，上問以富人之術，注無以對，乃請榷茶。於是以王涯兼榷茶使，涯知不可而不敢違，人甚苦之。是歲，漢大司馬琬以病固讓州職於大將軍禕，漢主乃以禕為益州刺史，以侍中董允守尚書令，為禕之副。帝將如鄴都，時扈駕諸軍家屬甫遷大梁，又聞將如鄴都，皆不悅，詾詾有流言。帝聞之，不果行。徐羨之等以南兗州刺史檀道濟先朝舊將，威服殿省，且有兵衆，乃召道濟及江州刺史王弘入朝；五月，皆至建康，以廢立之謀告之。韋昭度營於唐橋，王建營於東閶門外；建事昭度甚謹。庚申，廢皇太孫重照為庶人，命劉仁軌專知西京留守事。流韋玄貞於欽州。庚寅，車駕至城固。唐安公主薨，上長女也。秋，七月，溫屯武陽，燕故兗州刺史孫元帥其族黨起兵應溫，溫至枋頭。暐及太傅評大懼，謀奔和龍。吳王垂曰：「臣請擊之；若其不捷，走未晚也。」暐乃以垂代樂安王臧為使持節、南討大都督，帥征南將軍范陽王德等衆五萬以拒溫。垂表司徒左長史申胤、黃門侍郎封孚、尚書郎悉羅騰皆從軍。胤，鍾之子；孚，放之子也。河西王牧犍通於其嫂李氏，兄弟三人傳嬖之。李氏與牧犍之姊共毒魏公主，魏主遣解毒醫乘傳救之，得愈。魏主徵李氏，牧犍不遣，厚資給，使居酒泉。九月，甲寅朔，日有食之。秦西縣侯雅、楊安、王統、徐成及羽林左監朱肜、揚武將軍姚萇帥步騎七萬伐仇池公楊纂。桓玄餘黨桓亮、苻宏等擁衆寇亂郡縣者以十數，劉毅、劉道規、檀祗等分兵討滅之，荊、湘、江、豫皆平。詔以毅為都督淮南等五郡軍事、豫州刺史，何無忌為都督江東五郡軍事、會稽內史。八月，吳主徵昭武將軍、西陵督步闡。闡世在西陵，猝被徵，自以失職，且懼有讒，九月，據城來降，遣兄子璣、璿詣洛陽為任。詔以闡為都督西陵諸軍事、衞將軍、開府儀同三司、侍中，領交州牧，封宜都公。時洛中諸軍飢窘，妄為謠言，伶官采之以聞於帝，故郭崇韜、朱友謙皆及於禍。成德節度使兼中書令李嗣源亦為謠言所屬，帝遣朱守殷察之；守殷私謂嗣源曰：「令公勳業振主，宜自圖歸藩以遠禍。」嗣源曰：「吾心不負天地，禍福之來，無所可避，皆委之於命耳。」時伶宦用事，勳舊人不自保，嗣源危殆者數四，賴宣徽使李紹宏左右營護，以是得全。劉備屯陽平關，夏侯淵、張郃、徐晃等與之相拒。備遣其將陳式等絕馬鳴閣道，徐晃擊破之。張郃屯廣石，備攻之不能克，急書發益州兵。諸葛亮以問從事犍為楊洪，洪曰：「漢中，益州咽喉，存亡之機會，若無漢中，則無蜀矣。此家門之禍也，發兵何疑。」時法正從備北行，亮於是表洪領蜀郡太守；衆事皆辦，遂使卽真。朱滔引兵入趙境，王武俊大具犒享；入魏境，田悅供承倍豐，使者迎候，相望於道。丁丑，滔至永濟，遣王郅見悅，約會館陶，偕行渡河。悅見郅曰：「悅固願從五兄南行，昨日將出軍，將士勒兵不聽悅出，曰：『國兵新破，戰守踰年，資儲竭矣。今將士不免凍餒，何以全軍遠征！大王日自撫循，猶不能安；若捨城邑而去，朝出，暮必有變！』悅之志非敢有貳也，如將士何！已令孟祐備步騎五千，從五兄供芻牧之役。」因遣其司禮侍郎裴抗等往謝滔。滔聞之，大怒曰：「田悅逆賊，曏在重圍，命如絲髮，使我叛君棄兄，發兵晝夜赴之，幸而得存。許我貝州，我辭不取；尊我為天子，我辭不受。今乃負恩，誤我遠來，飾辭不出！」卽日，遣馬寔攻宗城、經城，楊榮國攻冠氏，皆拔之；又縱回紇掠館陶頓幄帟、器皿、車、牛以去。悅閉城自守。壬午，滔遣裴抗等還，分兵置吏守平恩、永濟。夏，五月，乙亥，詔：「諸道有瑞，皆無得以聞，亦勿申牒所司。其臘饗太廟及饗太清宮，元日受朝奏祥瑞，皆停。」秦隴西公碩德圍姑臧累月，東方之人在城中者多謀外叛，魏益多復誘扇之，欲殺涼王隆及安定公超，事發，坐死者三百餘家。碩德撫納夷、夏，分置守宰，節食聚粟。為持久之計。壬辰，林州總管劉旻擊劉屳成，大破之。屳成僅以身免，部落皆降。辛丑，魏安頡督諸軍攻滑臺。及五威將王駿等六人至匈奴，重遺單于金帛，諭曉以受命代漢狀，因易單于故印。故印文曰「匈奴單于璽」，莽更曰「新匈奴單于章」。將率旣至，授單于印紱，詔令上故印紱。單于再拜受詔。譯前，欲解取故印紱，單于舉掖授之。左姑夕侯蘇從旁謂單于曰：「未見新印文，宜且勿與。」單于止，不肯與。請使者坐穹廬，單于欲前為壽。五威將曰：「故印紱當以時上。」單于曰：「諾。」復舉掖授譯，蘇復曰：「未見印文，且勿與。」單于曰：「印文何由變更！」遂解故印紱奉上將帥，受著新紱，不解視印。飲食至夜，乃罷。右帥陳饒謂諸將帥曰：「曏者姑夕侯疑印文，幾令單于不與人。如令視印，見其變改，必求故印，此非辭說所能距也。旣得而復失之，辱命莫大焉！不如椎破故印以絕禍根。」將帥猶與，莫有應者。饒，燕士，果悍，卽引斧椎壞之。明日，單于果遣右骨都侯當白將帥曰：「漢單于印言『璽』不言『章』，又無『漢』字；諸王已下乃有『漢』，言『章』。今去『璽』加『新』，與臣下無別。願得故印。」將帥示以故印，謂曰：「新室順天制作，故印隨將帥所自為破壞。單于宜承天命，奉新室之制！」當還白，單于知已無可柰何，又多得賂遺，卽遣弟右賢王輿奉馬牛隨將帥入謝，因上書求故印。將帥還左犂汙王咸所居地，見烏桓民多，以問咸；咸具言狀。將帥曰：「前封四條，不得受烏桓降者。亟還之！」咸曰：「請密與單于相聞，得語，歸之。」單于使咸報曰：「當從塞內還之邪，從塞外還之邪？」將帥不敢顓決，以聞。詔報：「從塞外還之。」莽悉封五威將為子，帥為男；獨陳饒以破璽之功，封威德子。莽以皇后有子孫瑞，通子午道，從杜陵直絕南山，徑漢中。親賢臣，遠小人，此先漢所以興隆也；親小人，遠賢臣，此後漢所以傾頹也。先帝在時，每與臣論此事，未嘗不歎息痛恨於桓、靈也。侍中、尚書、長史、參軍，此悉端良、死節之臣，願陛下親之，信之，則漢室之隆，可計日而待也。魏隴西公琛等攻拔馬頭戍，殺太守劉從。乙卯，詔內外纂嚴，發兵拒魏，徵南郡王長懋為中軍將軍，鎮石頭。文度與茹法亮、呂文顯皆以姦諂有寵於上。文度為外監，專制兵權，領軍守虛位而已。法亮為中書通事舍人，權勢尤盛。王儉常曰：「我雖有大位，權寄豈及茹公邪！」八月，漢趙固襲衞將軍華薈於臨潁，殺之。月氏求尚公主，班超拒還其使，由是怨恨，遣其副王謝將兵七萬攻超。超衆少，皆大恐；超譬軍士曰：「月氏兵雖多，然數千里踰葱嶺來，非有運輸，何足憂邪！但當收穀堅守，彼飢窮自降，不過數十日決矣！」謝遂前攻超，不下，又鈔掠無所得。超度其糧將盡，必從龜茲求食，乃遣兵數百於東界要之。謝果遣騎齎金銀珠玉以賂龜茲，超伏兵遮擊，盡殺之，持其使首以示謝。謝大驚，卽遣使請罪，願得生歸，超縱遣之。月氏由是大震，歲奉貢獻。康待賓餘黨康願子反，自稱可汗；張說發兵追討擒之，其黨悉平。徙河曲六州殘胡五萬餘口於許、汝、唐、鄧、仙、豫等州，空河南、朔方千里之地。以嚴莊為司農卿。立琅邪王妃褚氏為皇后；后，裒之曾孫也。城陽共王喜薨。景退，謂其廂公王僧貴曰：「吾常跨鞍對陳，矢刃交下，而意氣安緩，了無怖心。今見蕭公，使人自慴，豈非天威難犯！吾不可以再見之。」於是悉撤兩宮侍衞，縱兵掠乘輿、服御、宮人皆盡。收朝士、王侯送永福省，使王偉守武德殿，于子悅屯太極東堂。矯詔大赦，自加大都督中外諸軍、錄尚書事。以太尉豫章王嶷領太子太傅。嶷不參朝務，而常密獻謀畫，上多從之。謝天蓋部曲殺天蓋以降。隗囂問於班彪曰：「往者周亡，戰國並爭，數世然後定。意者從橫之事將復起於今乎，將承運迭興，在於一人也？」彪曰：「周之廢興，與漢殊異。昔周爵五等，諸侯從政，本根旣微，枝葉強大，故其末流有從橫之事，勢數然也。漢承秦制，改立郡縣，主有專己之威，臣無百年之柄。至於成帝，假借外家，哀、平短祚，國嗣三絕，故王氏擅朝，能竊號位，危自上起，傷不及下，是以卽真之後，天下莫不引領而歎。十餘年間，中外騷擾，遠近俱發，假號雲合，咸稱劉氏，不謀同辭。方今雄桀帶州域者，皆無六國世業之資，而百姓謳吟思仰，漢必復興，已可知矣。」竇建德聞王世充自立，乃絕之，始建天子旌旗，出警入蹕，下書稱詔，追諡隋煬帝為閔帝。齊王暕之死也，有遣腹子政道，建德立以為鄖公，然猶依倚突厥以壯其兵勢。隋義成公主遣使迎蕭皇后及南陽公主，建德遣千餘騎送之，又傳宇文化及首以獻義成公主。戊辰，以左民尚書蔡興宗、左衞將軍袁粲為吏部尚書。粲，淑之兄子也。端明殿學士、戶部侍郎馮玉，宣徽北院使、權侍衞馬步都虞候太原李彥韜，皆挾恩用事，惡中書令桑維翰，數毀之。帝欲罷維翰政事，李崧、劉昫固諫而止。維翰知之，請以玉為樞密副使，玉殊不平。丙申，中旨以玉為戶部尚書、樞密使，以分維翰之權。漢主以疾愈，大赦。夏，四月，後趙將石堪攻宛，南陽太守王國降之；遂進攻祖約軍于淮上。約將陳光起兵攻約，約左右閻禿，貌類約，光謂為約而擒之。約踰垣獲免，光奔後趙。匈奴呼韓邪單于來朝，贊謁稱藩臣而不名；賜以冠帶、衣裳，黃金璽、盭綬，玉具劍、佩刀，弓一張，矢四發，棨戟十，安車一乘，鞍勒一具，馬十五匹，黃金二十斤，錢二十萬，衣被七十七襲，錦繡、綺縠、雜帛八千匹，絮六千斤。禮畢，使使者道單于先行宿長平。上自甘泉宿池陽宮。上登長平阪，詔單于毋謁，其左右當戶皆得列觀，及諸蠻夷君長、王、侯數萬，咸迎於渭橋下，夾道陳。上登渭橋，咸稱萬歲。單于就邸長安。置酒建章宮，饗賜單于，觀以珍寶。二月，遣單于歸國。單于自請「願留居幕南光祿塞下；有急，保漢受降城。」漢遣長樂衞尉、高昌侯董忠、車騎都尉韓昌將騎萬六千，又發邊郡士馬以千數，送單于出朔方雞鹿塞。詔忠等留衞單于，助誅不服，又轉邊穀米糒，前後三萬四千斛，給贍其食。先是，自烏孫以西至安息諸國近匈奴者，皆畏匈奴而輕漢；及呼韓邪朝漢後，咸尊漢矣。乙酉晦，日有食之。臣聞回鶻、吐蕃皆有細作，中國之事，小大盡知。今聚天下之兵，唯討承宗一賊，自冬及夏，都未立功，則兵力之強弱，資費之多少，豈宜使西戎、北虜一一知之！忽見利生心，乘虛入寇，以今日之勢力，可能救其首尾哉！兵連禍生，何事不有！萬一及此，實關安危。此其為陛下深憂者二也。」十二月，戊午朔，日有食之。庚申，魏主珪還平城。春，三月，壬戌，赦天下。秀因使人行反間，言殿中人欲廢皇后，立太子。賈后數遣宮婢微服於民間聽察，聞之甚懼。倫、秀因勸謐等早除太子以絕衆望。癸未，賈后使太醫令程據和毒藥，矯詔使黃門孫慮至許昌毒太子。太子自廢黜，恐被毒，常自煑食於前；慮以告劉振，振乃徙太子於小坊中，絕其食，宮人猶竊於牆上過食與之。慮逼太子以藥，太子不肯服，慮以藥杵椎殺之。有司請以庶人禮葬，賈后表請以廣陵王禮葬之。閩陳守元等稱寶皇之命，謂閩王延鈞曰：「苟能避位受道，當為天子六十年。」延鈞信之，丙子，命其子節度副使繼鵬權軍府事。延鈞避位受籙，道名玄錫。庚辰，上校獵於鳴犢泉；辛巳，還宮。爾朱榮之死也，敬宗詔河西賊帥紇豆陵步蕃使襲秀容。及兆入洛，步蕃南下，兵勢甚盛，故兆不暇久留，亟還晉陽以禦之，使爾朱世隆、度律、彥伯等留鎮洛陽。甲寅，兆遷敬宗於晉陽，兆自於河梁監閱財資。高歡聞敬宗向晉陽，帥騎東巡，欲邀之，不及，因與兆書，為陳禍福，不宜害天子，受惡名；兆怒，不納。爾朱天光輕騎入洛，見世隆等，卽還雍州。冠軍將軍、驃騎司馬陳伯之再引兵攻壽陽，魏彭城王勰拒之。援軍未至，汝陰太守傅永將郡兵三千救壽陽。伯之防淮口甚固，永去淮口二十餘里，牽船上汝水南岸，以水牛挽之，直南趣淮，下船卽渡；適上南岸，齊兵亦至。會夜，永潛入城，勰喜甚，曰：「吾北望已久，恐洛陽難可復見，不意卿能至也。」勰令永引兵入城，永曰：「永之此來，欲以卻敵；若如敎旨，乃是與殿下同受攻圍，豈救援之意！」遂軍於城外。秋，八月，乙酉，勰部分將士，與永幷勢，擊伯之於肥口，大破之，斬首九千，俘獲一萬。伯之脫身遁還，淮南遂入于魏。初，梁孝王以至親有功，得賜天子旌旗。從千乘萬騎，出蹕入警。王寵信羊勝、公孫詭，以詭為中尉。勝、詭多奇邪計，欲使王求為漢嗣。栗太子之廢也，太后意欲以梁王為嗣，嘗因置酒謂帝曰：「安車大駕，用梁王為寄。」帝跪席舉身曰：「諾。」罷酒，帝以訪諸大臣，大臣袁盎等曰：「不可。昔宋宣公不立子而立弟，以生禍亂，五世不絕。小不忍，害大義，故春秋大居正。」由是太后議格，遂不復言。王又嘗上書：「願賜容車之地，徑至長樂宮，自使梁國士衆築作甬道朝太后。」袁盎等皆建以為不可。夏，四月，庚子，李光顏、烏重胤奏敗淮西兵於陵雲柵，斬首三千級。魏比歲霜旱，雲、代之民多飢死。太史令王亮、蘇坦言於魏主嗣曰：「按讖書，魏當都鄴，可得豐樂。」嗣以問羣臣，博士祭酒崔浩、特進京兆周澹曰：「遷都於鄴，可以救今年之饑，非久長之計也。山東之人，以國家居廣漢之地，謂其民畜無涯，號曰『牛毛之衆』。今留兵守舊都，分家南徙，不能滿諸州之地，參居郡縣，情見事露，恐四方皆有輕侮之心；且百姓不便水土，疾疫死傷者必多。又，舊都守兵旣少，屈丐、柔然將有窺窬之心，舉國而來，雲中、平城必危，朝廷隔恆、代千里之險，難以赴救，此則聲實俱損也。今居北方，假令山東有變，我輕騎南下，布濩林薄之間，孰能知其多少！百姓望塵懾服，此國家所以威制諸夏也。來春草生，湩酪將出，兼以菜果，得以秋熟，則事濟矣。」嗣曰：「今倉廩空竭，旣無以待來秋，若來秋又饑，將若之何？」對曰：「宜簡飢貧之戶，使就食山東；若來秋復饑，當更圖之，但方今不可遷都耳。」嗣悅曰：「唯二人與朕意同。」乃簡國人尤貧者詣山東三州就食，遣左部尚書代人周幾帥衆鎮魯口以安集之。嗣躬耕藉田，且命有司勸課農桑；明年，大熟，民遂富安。天下，乃皇天之天下也。陛下上為皇天子，下為黎庶父母，為天牧養元元，視之當如一，合尸鳩之詩。今貧民菜食不厭，衣又穿空，父子、夫婦不能相保，誠可為酸鼻。陛下不救，將安所歸命乎！柰何獨養外親與幸臣董賢，多賞賜，以大萬數，使奴從、賓客，漿酒藿肉，蒼頭廬兒，皆用致富，非天意也！劉沔奏回鶻已退，詔沔還鎮。將軍劉春攻魯陽，都貴奔還長安。乙丑，師鐸縱兵大掠。駢不得已，命徹備，與師鐸相見於延和閣下，交拜如賓主之儀，署師鐸節度副使、行軍司馬，仍承制加左僕射，鄭漢章等各遷官有差。呂光自龜茲還至宜禾，秦涼州刺史梁熙謀閉境拒之。高昌太守楊翰言於熙曰：「呂光新破西域，兵強氣銳，聞中原喪亂，必有異圖。河西地方萬里，帶甲十萬，足以自保。若光出流沙，其勢難敵。高梧谷口險阻之要，宜先守之而奪其水；波旣窮渴，可以坐制。如以為遠，伊吾關亦可拒也。度此二阨，雖有子房之策，無所施矣！」熙弗聽。美水令犍為張統謂熙曰：「今關中大亂，京師存亡不可知。呂光之來，其志難測，將軍何以抗之？」熙曰：「憂之，未知所出。」統曰：「光智略過人，今擁思歸之士，乘戰勝之氣，其鋒未易當也。將軍世受大恩，忠誠夙著，立勳王室，宜在今日。行唐公洛，上之從弟，勇冠一時，為將軍計，莫若奉為盟主以收衆望，推忠義以帥羣豪，則光雖至，不敢有異心也。資其精銳，東兼毛興，連王統、楊璧，合四州之衆，掃兇逆，寧帝室，此桓、文之舉也。」熙又弗聽，殺洛于西海。諸將見尋、邑兵盛，皆反走，入昆陽，惶怖，憂念妻孥，欲散歸諸城。劉秀曰：「今兵穀旣少而外寇強大，幷力禦之，功庶可立；如欲分散，勢無俱全。且宛城未拔，不能相救；昆陽卽拔，一日之間，諸部亦滅矣。今不同心膽，共舉功名，反欲守妻子財物邪！」諸將怒曰：「劉將軍何敢如是！」秀笑而起。會候騎還，言：「大兵且至城北，軍陳數百里，不見其後。」諸將素輕秀，及迫急，乃相謂曰：「更請劉將軍計之。」秀復為圖畫成敗，諸將皆曰：「諾。」時城中唯有八九千人，秀使王鳳與廷尉大將軍王常守昆陽，夜與五威將軍李軼等十三騎出城南門，於外收兵。凡人之智，能見已然，不能見將然。夫禮者禁於將然之前而法者禁於已然之後，是故法之所為用易見而禮之所為生難知也。若夫慶賞以勸善，刑罰以懲惡，先王執此之政，堅如金石；行此之令，信如四時；據此之公，無私如天地；豈顧不用哉？然而曰禮云、禮云者，貴絕惡於未萌而起敎於微眇，使民日遷善、遠罪而不自知也。孔子曰：『聽訟，吾猶人也；必也使毋訟乎。』為人主計者，莫如先審取舍，取舍之極定於內而安危之萌應於外矣。秦王之欲尊宗廟而安子孫，與湯、武同。然而湯、武廣大其德行，六七百歲而弗失，秦王治天下十餘歲則大敗。此亡他故矣，湯、武之定取舍審而秦王之定取舍不審矣。夫天下，大器也；今人之置器，置諸安處則安，置諸危處則危。天下之情，與器無以異，在天子之所置之。湯、武置天下於仁、義、禮、樂，累子孫數十世，此天下所共聞也；秦王置天下於法令、刑罰，禍幾及身，子孫誅絕，此天下之所共見也；是非其明效大驗邪！人之言曰：『聽言之道，必以其事觀之，則言者莫敢妄言。』今或言禮誼之不如法令，敎化之不如刑罰，人主胡不引殷、周、秦事以觀之也！人主之尊譬如堂，羣臣如陛，衆庶如地。故陛九級上，廉遠地，則堂高；陛無級，廉近地，則堂卑。高者難攀，卑者易陵，理勢然也。故古者聖王制為等列，內有公、卿、大夫、士，外有公、侯、伯、子、男，然後有官師、小吏，延及庶人，等級分明而天子加焉，故其尊不可及也。帝遣虎賁郎將陳稜攻元務本於黎陽，又遣左翊衞大將軍宇文述、右候衞將軍屈突通乘傳發兵以討玄感。來護兒至東萊，聞玄感圍東都，召諸將議旋軍救之。諸將咸以無敕，不宜擅還，固執不從，護兒厲聲曰：「洛陽被圍，心腹之疾；高麗逆命，猶疥癬耳。公家之事，知無不為，專擅在吾，不關諸人，有沮議者，軍法從事！」卽日迴軍。令子弘、整馳驛奏聞。帝時還至涿郡，已敕護兒救東都，見弘、整，甚悅，賜護兒璽書曰：「公旋師之時，是朕敕公之日，君臣意合，遠同符契。」冬，十月，癸卯，上祀圜丘，赦天下。夏，四月，鮮卑寇漁陽，漁陽太守張顯率數百人出塞追之。兵馬掾嚴授諫曰：「前道險阻，賊勢難量，宜且結營，先令輕騎偵視之。」顯意甚銳，怒，欲斬之，遂進兵。遇虜伏發，士卒悉走，唯授力戰，身被十創，手殺數人而死。主簿衞福、功曹徐咸皆自投赴顯，俱歿於陳。甲戌，開府儀同三司何尚之卒。丁卯，徐文盛軍貝磯，任約帥水軍逆戰，文盛大破之，斬叱羅子通、趙威方，仍進軍大舉口。侯景遣宋子仙等將兵二萬助約，以約守西陽，久不能進，自出屯晉熙。十一月，丙辰，上校獵於武功。初，隋末國馬皆為盜賊及戎狄所掠，唐初纔得牝牡三千匹於赤岸澤，徙之隴右，命太僕張萬歲掌之。萬歲善於其職，自貞觀至麟德，馬蕃息及七十萬匹，分為八坊、四十八監，各置使以領之。是時天下以一縑易一馬。垂拱以後，馬潛耗太半。上初卽位，牧馬有二十四萬匹，以太僕卿王毛仲為內外閑廐使，少卿張景順副之。至是有馬四十三萬匹，牛羊稱是。上之東封，以牧馬數萬匹從，色別為羣，望之如雲錦。上嘉毛仲之功，癸巳，加毛仲開府儀同三司。堅使太子延琛相見。秦人欲使琛拜太子，先諷之曰：「鄰國之君，猶其君也；鄰國之儲君，亦何以異乎！」琛曰：「天子之子視元士，欲其由賤以登貴也。尚不敢臣其父之臣，況他國之臣乎！苟無純敬，則禮有往來，情豈忘恭，但恐降屈為煩耳。」乃不果拜。春，二月，曹操攻黎陽，與袁譚、袁尚戰於城下，譚、尚敗走，還鄴。夏，四月，操追至鄴，收其麥；諸將欲乘勝遂攻之，郭嘉曰：「袁紹愛此二子，莫適立也。今權力相侔，各有黨與，急之則相保，緩之則爭心生。不如南向荊州以待其變；變成而後擊之，可一舉定也。」操曰：「善！」五月，操還許，留其將賈信屯黎陽。丁未，齊主還鄴。甲寅，以唐邕為錄尚書事。遣謁者考實二千石長吏阿枉不平者。冬，十一月，甲戌，大司徒歙坐前為汝南太守，度田不實，贓罪千餘萬，下獄。歙世授尚書，八世為博士，諸生守闕為歙求哀者千餘人，至有自髡剔者。平原禮震，年十七，求代歙死；帝竟不赦，歙死獄中。初，鄧后之立也，太尉張禹、司徒徐防欲與司空陳寵共奏追封后父訓，寵以先世無奏請故事，爭之，連日不能奪；及訓追加封諡，禹、防復約寵俱遣子奏禮於虎賁中郎將騭，寵不從；故寵子忠不得志于鄧氏。騭等敗，忠為尚書，數上疏陷成其惡。上好文學而辯敏，羣臣言事者，上引古今以折之，多不能對。劉洎上書諫曰：「帝王之與凡庶，聖哲之與庸愚，上下相懸，擬倫斯絕。是知以至愚而對至聖，以極卑而對至尊，徒思自強，不可得也。陛下降恩旨，假慈顏，凝旒以聽其言，虛襟以納其說，猶恐羣下未敢對敭；況動神機，縱天辯，飾辭以折其理，引古以排其議，欲令凡庶何階應答！且多記則損心，多語則損氣，心氣內損，形神外勞，初雖不覺，後必為累。須為社稷自愛，豈為性好自傷乎！至如秦政強辯，失人心於自矜；魏文宏才，虧衆望於虛說。此材辯之累，較然可知矣。」上飛白答之曰：「非慮無以臨下，非言無以述慮，比有談論，遂致煩多，輕物驕人，恐由茲道，形神心氣，非此為勞。今聞讜言，虛懷以改。」己未，至顯仁宮。庚寅，王逵奏拔鄂州長山寨，執其將陳澤等，獻之。荊、豫諸郡兵討漊中蠻，破之。夏，六月，乙巳，詔：「自今臣下論人罪惡，並應請付御史臺按問，毋得乞留中，以杜讒邪。」魏員外散騎常侍游明根等來聘。司空、太子太師、英貞武公李勣寢疾，上悉召其子弟在外者，使歸侍疾。上及太子所賜藥，勣則餌之；子弟為之迎醫，皆不聽進，曰：「吾本山東田夫，遭值聖明，致位三公，年將八十，豈非命邪！脩短有期，豈能復就醫工求活！」一旦，忽謂其弟司衞少卿弼曰：「吾今日少愈，可共置酒為樂。」於是子孫悉集，酒闌，謂弼曰：「吾自度必不起，故欲與汝曹為別耳。汝曹勿悲泣，聽我約束。我見房、杜平生勤苦，僅能立門戶，遭不肖子蕩覆無餘。吾有此子孫，今悉付汝。葬畢，汝卽遷入我堂，撫養孤幼，謹察視之。其有志氣不倫，交遊非類者，皆先撾殺，然後以聞。」自是不復更言。十二月，戊申，薨。上聞之悲泣，葬日，幸未央宮，登樓望轜車慟哭。起冢象陰山、鐵山、烏德鞬山，以旌其破突厥、薛延陀之功。冬，十月，泗川監平將兵圍沛公於豐，沛公出與戰，破之；令雍齒守豐。十一月，沛公引兵之薛。泗川守壯兵敗於薛，走至戚；沛公左司馬得殺之。上因謂泌曰：「自今凡軍旅糧儲事，卿主之。吏、禮委延賞；刑法委渾。」泌曰：「不可。陛下不以臣不才，使待罪宰相。宰相之職，不可分也。非如給事則有吏過、兵過，舍人則有六押，至於宰相，天下之事咸共平章。若各有所主，是乃有司，非宰相也。」上笑曰：「朕適失辭，卿言是也。」泌請復所減州、縣官。上曰：「置吏以為人也，今戶口減於承平之時三分之二，而吏員更增，可乎？」對曰：「戶口雖減，而事多於承平且十倍，吏得無增乎！且所減皆有職而宂官不減，此所以為未當也。至德以來置額外官，敵正官三分之一，若聽使計日得資然後停，加兩選授同類正員官。如此，則不惟不怨，兼使之喜矣。」又請諸王未出閤者不除府官，上皆從之。乙卯，詔先所減官，並復故。岳陽王詧使將軍薛暉攻廣平，拔之，獲杜岸，送襄陽。詧拔其舌，鞭其面，支解而烹之。又發其祖父墓，焚其骸而揚之，以其頭為漆椀。癸巳，以左散騎常侍杜陵韋弘敏為太府卿、同中書門下三品。上待裴寂特厚，羣臣無與為比，賞賜服玩，不可勝紀；命尚書奉御日以御膳賜寂，視朝必引與同坐，入閤則延之臥內；言無不從，稱為裴監而不名。委蕭瑀以庶政，事無大小，莫不關掌。瑀亦孜孜盡力，繩違舉過，人皆憚之，毀之者衆，終不自理。上嘗有敕而內史不時宣行，上責其遲，瑀對曰：「大業之世，內史宣敕，或前後相違，有司不知所從，其易在前，其難在後；臣在省日久，備見其事。今王業經始，事繫安危，遠方有疑，恐失機會，故臣每受一敕必勘審，使與前敕不違，始敢宣行；稽緩之愆，實由於此。」上曰：「卿用心如是，吾復何憂！」蘄州刺史馮敬章邀擊淮南軍，朱延壽攻蘄州，不克。魏竇泰奄至爾朱兆庭，軍人因宴休惰，忽見泰軍，驚走；追破之於赤谼嶺，衆並降散。兆逃於窮山，命左右西河張亮及蒼頭陳山提斬己首以降，皆不忍；兆乃殺所乘白馬，自縊於樹。歡親臨，厚葬之。慕容紹宗攜爾朱榮妻子及兆餘衆詣歡降，歡以義故，待之甚厚。兆之在秀容，左右皆密通款於歡，唯張亮無啟疏。歡嘉之，以為丞相府參軍。趙倫之、沈林子破魯軌於石城，司馬休之、魯宗之救之不及，遂與軌奔襄陽，宗之參軍李應之閉門不納。甲午，休之、宗之、軌及譙王文思、新蔡王道賜、梁州刺史馬敬、南陽太守魯範俱奔秦。宗之素得士民心，爭為之衞送出境。王鎮惡等追之，盡境而還。夏，四月，乙卯，上行幸章陵；五月，乙卯，還宮。戊戌，侍中建昌侯徐陵卒。河西王蒙遜伐秦，秦王暮末留相國元基守枹罕，遷保定連。九月，戊申，以陳敬瑄為三川及峽內諸州指揮、制置等使。魏主至統萬，分軍伏於深谷，以少衆至城下。夏將狄子玉降魏。言：「夏主聞有魏師，遣使召平原公定，定曰：『統萬堅峻，未易攻拔。待我擒奚斤，然後徐往，內外擊之，蔑不濟矣。』故夏主堅守以待之。」魏主患之，乃退軍以示弱，遣娥清及永昌王健帥騎五千西掠居民。戊辰，新羅王興光卒，子承慶襲位。初，上在房陵，州司制約甚急；刺史河東張知謇、靈昌崔敬嗣獨待遇以禮，供給豐贍，上德之，擢知謇自貝州刺史為左衞將軍，賜爵范陽公。敬嗣已卒，求得其子汪，嗜酒，不堪釐職，除五品散官。乙未，孫儒自蘇州出屯廣德，楊行密引兵拒之。儒圍其寨，行密將上蔡李簡帥百餘人力戰，破寨，拔行密出之。上聞右庶子張玄素在東宮數諫爭，擢為銀青光祿大夫，行左庶子。太子嘗於宮中擊鼓，玄素叩閤切諫；太子出其鼓，對玄素毀之。太子久不出見官屬，玄素諫曰：「朝廷選俊賢以輔至德，今動經時月，不見宮臣，將何以裨益萬一！且宮中唯有婦人，不知有能如樊姬者乎？」太子不聽。郭子儀使行軍司馬趙復入奏曰：「虜皆騎兵，其來如飛，不可易也。請使諸道節度使鳳翔李抱玉、滑濮李光庭、邠寧白孝德、鎮西馬璘、河南郝庭玉、淮西李忠臣各出兵以扼其衝要。」上從之。諸道多不時出兵；李忠臣方與諸將擊毬，得詔，亟命治行。諸將及監軍皆曰：「師行必擇日。」忠臣怒曰：「父母有急，豈可擇日而後救邪！」卽日勒兵就道。五月，夷陵烈侯裴邃卒。邃沈深有思略，為政寬明，將吏愛而憚之。壬子，以中護軍夏侯亶督壽陽諸軍事，馳驛代邃。八月，齊請和於周，周遣軍司馬陸程等聘于齊；九月，丙申，齊使侍中斛斯文略報之。己未，以太僕卿郭元振、中書侍郎張說並同平章事。河南王移茲裒卒，隋主令其弟樹歸襲統其衆。石勒聞澹至，將逆擊之。或曰：「澹士馬精強，其鋒不可當，不若且引兵避之，深溝高壘以挫其銳，必獲萬全。」勒曰：「澹兵雖衆，遠來疲弊，號令不齊，何精強之有！今寇敵垂至，何可捨去！大軍一動，豈易中還！若澹乘我之退而逼之，顧逃潰不暇，焉得深溝高壘乎！此自亡之道也。」立斬言者。以孔萇為前鋒都督，令三軍：「後出者斬！」勒據險要，設疑兵於山上，前設二伏，出輕騎與澹戰，陽為不勝而走。澹縱兵追之，入伏中。勒前後夾擊澹軍，大破之，獲鎧馬萬計。澹、雄帥騎千餘奔代郡，韓據棄城走，幷土震駭。徽以五十騎行，旣至，止於賓館；彥見徽單使，不以為疑。徽遣人微勸彥歸朝，彥不從；徽又使贊成其留計，彥信之，遂來至館。徽先與州主簿敦煌令狐整等密謀，執彥於坐，責而縛之；因宣詔慰諭吏民，且云「大軍續至」，城中無敢動者，遂送彥於長安。泰以徽為都官尚書。初，昭義節度使劉從諫累表言仇士良罪惡，士良亦言從諫窺伺朝廷。及上卽位，從諫有馬高九尺，獻之，上不受。從諫以為士良所為，怒殺其馬，由是與朝廷相猜恨。遂招納亡命，繕完兵械，鄰境皆潛為之備。世充本西域胡人，姓支氏。父收，幼從其母嫁王氏，因冒其姓。世充性譎詐，有口辯，頗涉書傳，好兵法，習律令。帝數幸江都，世充能伺候顏色為阿諛，雕飾池臺，奏獻珍物，由是有寵。匈奴大臣皆以為「車師地肥美，近匈奴，使漢得之，多田積穀，必害人國，不可不爭」，由是數遣兵擊車師田者。鄭吉將渠犂田卒七千餘人救之，為匈奴所圍。吉上言：「車師去渠犂千餘里，漢兵在渠犂者少，勢不能相救，願益田卒。」上與後將軍趙充國等議，欲因匈奴衰弱，出兵擊其右地，使不得復擾西域。春，正月，乙未，劉延祚力盡出降。時劉繼威尚幼，守光使大將張萬進、周知裕輔之鎮滄州，以延祚及其將佐歸幽州，族呂兗而釋孫鶴。及悰為工部尚書、判度支，河中奏騶虞見，百官稱賀。上謂悰曰：「李訓、鄭注皆因瑞以售其亂，乃知瑞物非國之慶。卿前在鳳翔，不奏白兔，真先覺也。」對曰：「昔河出圖，伏羲以畫八卦；洛出書，大禹以敍九疇，皆有益於人，故足尚也。至於禽獸草木之瑞，何時無之！劉聰桀逆，黃龍三見；石季龍暴虐，得蒼麟十六、白鹿七，以駕芝蓋。以是觀之，瑞豈在德！玄宗嘗為潞州別駕，及卽位，潞州奏十九瑞，玄宗曰：『朕在潞州，惟知勤職業，此等瑞物，皆不知也。』願陛下專以百姓富安為國慶，自餘不足取也。」上善之，他日，謂宰相曰：「時和年豐，是為上瑞；嘉禾靈芝，誠何益於事！」宰相因言：「春秋記災異以儆人君，而不書祥瑞，用此故也！」冬，十月，辛卯，潞州巡檢陳思讓敗北漢兵於虒亭。魏舊制：王國舍人皆應娶八族及清脩之門。威陽王禧娶隸戶為之，帝深責之，因下詔為六弟聘室：「前者所納，可為妾媵。咸陽王禧，可聘故潁川太守隴西李輔女；河南王幹，可聘故中散大夫代郡穆明樂女；廣陵王羽，可聘驃騎諮議參軍滎陽鄭平城女；潁川王雍，可聘故中書博士范陽盧神寶女；始平王勰，可聘廷尉卿隴西李沖女；北海王詳，可聘吏部郎中滎陽鄭懿女。」懿，羲之子也。魏司州牧廣陽王嘉請築洛陽三百二十三坊，各方三百步，曰：「雖有暫勞，姦盜永息。」丁酉，詔發畿內夫五萬人築之，四旬而罷。十二月，癸卯朔，始發明宗喪，宋王卽皇帝位。十一月，秦尚書寇遺奉勃海王懿、濟北王昶自杏城奔南安，南安王登發喪行服，諡秦主丕曰哀平皇帝。登議立懿為主，衆曰：「勃海王雖先帝之子，然年在幼沖，未堪多難。今三虜窺覦，宜立長君，非大王不可。」登乃為壇於隴東，卽皇帝位，大赦，改元太初，置百官。殷琰將劉順、柳倫、皇甫道烈、龐天生等馬步八千人東據宛唐；劉勔帥衆軍並進，去順數里立營。時琰所遣諸軍，並受順節度，而以皇甫道烈土豪，柳倫臺之所遣，順本卑微，唯不使統督二軍。勔始至，塹壘未立；順欲擊之，道烈，倫不同，順不能獨進，乃止。勔營旣立，不可復攻，因相持守。隗性剛訐，當時名士多被彈劾，睿率皆容貸，由是衆怨皆歸之。南中郎將王含，敦之兄也，以族強位顯，驕傲自恣，一請參佐及守長至二十許人，多非其才；隗劾奏含，文致甚苦，事雖被寢，而王氏深忌疾之。齊安平君田單將趙師以伐燕，取中陽；又伐韓，取注人。丁亥，劉裕悉衆攻城。或曰：「今日往亡，不利行師。」裕曰：「我往彼亡，何為不利！」四面急攻之。悅壽開門納晉師，超與左右數十騎踰城突圍出走，追獲之。裕數以不降之罪，超神色自若，一無所言，惟以母託劉敬宣而已。魏幽州刺史順陽王仲景坐事賜死。及將北征，帝與馮玉、李崧議，以威為元帥，守貞副之。趙瑩私謂馮、李曰：「杜令國戚，貴為將相，而所欲未厭，心常慊慊，豈可復假以兵權！必若有事北方，不若止任守貞為愈也。」不從。冬，十月，辛未，以威為北面行營都招討使，以守貞為兵馬都監，泰寧節度使安審琦為左右廂都指揮使，武寧節度使符彥卿為馬軍左廂都指揮使，義成節度使皇甫遇為馬軍右廂都指揮使，永清節度使梁漢璋為馬軍都排陳使，前威勝節度使宋彥筠為步軍左廂都指揮使，奉國左廂都指揮使王饒為步軍右廂都指揮使，洺州團練使薛懷讓為先鋒都指揮使。仍下敕牓曰：「專發大軍，往平黠虜。先取瀛、莫，安定關南；次復幽燕，盪平塞北。」又曰：「有擒獲虜主者，除上鎮節度使，賞錢萬緡，絹萬匹，銀萬兩。」時自六月積雨，至是未止，軍行及饋運者甚艱苦。十二月，庚戌，帝遷于新宮。遣益州前部司馬犍為費詩卽授關羽印授，羽聞黃忠位與己並，怒曰：「大丈夫終不與老兵同列！」不肯受拜。詩謂羽曰：「夫立王業者，所用非一。昔蕭、曹與高祖少小親舊，而陳、韓亡命後至；論其班列，韓最居上，未聞蕭、曹以此為怨。今漢中王以一時之功隆崇漢升；然意之輕重，寧當與君侯齊乎！且王與君侯譬猶一體，同休等戚，禍福共之；愚謂君侯不宜計官號之高下、爵祿之多少為意也。僕一介之使，銜命之人，君侯不受拜，如是便還，但相為惜此舉動，恐有後悔耳。」羽大感悟，遽卽受拜。甲寅，上皇幸華清宮；十一月，丁丑，還京師。吐蕃遣使者論短立藏等來脩好，未返，入寇河曲。上曰：「其國失信，其使何罪！」庚寅，遣歸國。繹自去歲聞高祖之喪，以長沙未下，故匿之。壬寅，始發喪，刻檀為高祖像，置於百福殿，事之甚謹，動靜必咨焉。繹以為天子制於賊臣，不肯從大寶之號，猶稱太清四年。丙午，繹下令大舉討侯景，移檄遠近。疏奏旬日，上無所施行，亦不詰問。贄又上疏，其略曰：「臣聞立國之本，在乎得衆，得衆之要，在乎見情。故仲尼以謂人情者聖王之田，言理道所生也。」又曰：「易，乾下坤上曰泰，坤下乾上曰否，損上益下曰益，損下益上曰損。夫天在下而地處上，於位乖矣，而反謂之泰者，上下交故也。君在上而臣處下，於義順矣，而反謂之否者，上下不交故也。上約己而裕於人，人必說而奉上矣，豈不謂之益乎！上蔑人而肆諸己，人必怨而叛上矣，豈不謂之損乎！」又曰：「舟卽君道，水卽人情。舟順水之道乃浮，違則沒；君得人之情乃固，失則危。是以古先聖王之居人上也，必以其欲從天下之心，而不敢以天下之人從其欲。」又曰：「陛下憤習俗以妨理，任削平而在躬，以明威照臨，以嚴法制斷，流弊自久，浚恆太深。遠者驚疑而阻命逃死之禍作，近者畏懾而偷容避罪之態生。君臣意乖，上下情隔，君務致理，而下防誅夷，臣將納忠，又上慮欺誕，故睿誠不布於羣物，物情不達於睿聰。臣於往年曾任御史，獲奉朝謁，僅欲半年，陛下嚴邃高居，未嘗降旨臨問，羣臣跼蹐趨退，亦不列事奏陳。軒陛之間，且未相諭，宇宙之廣，何由自通！雖復例對使臣，別延宰輔，旣殊師錫，且異公言。未行者則戒以樞密勿論，已行者又謂之遂事不諫，漸生拘礙，動涉猜嫌，由是人各隱情，以言為諱。至於變亂將起，億兆同憂，獨陛下恬然不知，方謂太平可致。陛下以今日之所覩驗往時之所聞，孰真孰虛，何得何失，則事之通塞備詳之矣！人之情偽盡知之矣！」溫州大水，流四千餘家。夏，四月，秦王熾磐遣平遠將軍叱盧犍等襲河西鎮南將軍沮渠白蹄於臨松，擒之，徙其民五千餘戶于枹罕。秦獻公敗三晉之師于石門，斬首六萬。王賜以黼黻之服。及在彭城，魏安豐王延明、臨淮王彧將兵二萬逼彭城，勝負久未決。上慮綜敗沒，敕綜引軍還。綜恐南歸不復得至北邊，乃密遣人送降款於彧；魏人皆不之信，彧募人入綜軍驗其虛實，無敢行者。殿中侍御史濟陰鹿悆為彧監軍，請行，曰：「若綜有誠心，與之盟約；如其詐也，何惜一夫！」時兩敵相對，內外嚴固，悆單騎間出，徑趣彭城，為綜軍所執，問其來狀，悆曰：「臨淮王使我來，欲有交易耳。」時元略已南還，綜聞之，謂成景儁等曰：「我常疑元略規欲反城，將驗其虛實，故遣左右為略使，入魏軍中，呼彼一人。今其人果來，可遣人詐為略有疾在深室，呼至戶外，令人傳言謝之。」綜又遣腹心安定梁話迎悆，密以意狀語之。悆薄暮入城，先引見胡龍牙，龍牙曰：「元中山甚欲相見，故遣呼卿。」又曰：「安豐、臨淮，將少弱卒，規復此城，容可得乎！」悆曰：「彭城，魏之東鄙，勢在必爭，得否在天，非人所測。」龍牙曰：「當如卿言。」又引見成景儁，景儁與坐，謂曰：「卿不為刺客邪？」悆曰：「今者奉使，欲返命本朝，相刺之事，更卜後圖。」景儁為設飲食，乃引至一所，詐令一人自室中出，為元略致意曰：「我昔有以南向，且遣相呼，欲聞鄉事；晚來疾作，不獲相見。」悆曰：「早奉音旨，冒險祗赴，不得瞻見，內懷反側。」遂辭退。諸將競問魏士馬多少，悆盛陳有勁兵數十萬，諸將相謂曰：「此華辭耳！」悆曰：「崇朝可驗，何華之有！」乃遣悆還。成景儁送之戲馬臺，北望城塹，謂曰：「險固如此，豈魏所能取！」悆曰：「攻守在人，何論險固！」悆還，於路復與梁話申固盟約。六月，庚辰，綜與梁話及淮陰苗文寵夜出，步投魏軍。及旦，齋內諸閤猶閉不開，衆莫知所以，唯見城外魏軍呼曰：「汝豫章王昨夜已來，在我軍中，汝尚何為！」城中求王不獲，軍遂大潰。魏人入彭城，乘勝追擊，復取諸城，至宿預而還，將佐士卒死沒者什七八，唯陳慶之帥所部得還。甲寅，秦王堅與西燕主沖戰于仇班渠，大破之。乙卯，戰于雀桑，又破之。甲子，戰于白渠，秦兵大敗。西燕兵圍秦王堅，殿中將軍鄧邁力戰卻之，堅乃得免。壬申，沖遣尚書令高蓋夜襲長安，入其南城，左將軍竇衝、前禁將軍李辯等擊破之，斬首八百級，分其屍而食之。乙亥，高蓋引兵攻渭北諸壘，太子宏與戰於成貳壁，大破之，斬首三萬。上遊戲無度，狎暱羣小，善擊毬，好手搏，禁軍及諸道爭獻力士，又以錢萬緡付內園令召募力士，晝夜不離側；又好深夜自捕狐狸。性復褊急，力士或恃恩不遜，輒配流、籍沒；宦官小過，動遭捶撻，皆怨且懼。十二月，辛丑，上夜獵還宮，與宦官劉克明、田務澄、許文端及擊毬軍將蘇佐明、王嘉憲、石從寬、閻惟直等二十八人飲酒。上酒酣，入室更衣，殿上燭忽滅，蘇佐明等弒上於室內。劉克明等矯稱上旨，命翰林學士路隋草遺制，以絳王悟權句當軍國事。壬寅，宣遺制，絳王見宰相百官於紫宸外廡。突厥佗鉢可汗請和於周，周主以趙王招女為千金公主，妻之，且命執送高紹義；佗鉢不從。愚在兗州，辟山陽單固為別駕，與治中楊康並為愚腹心。及愚卒，康應司徒辟，至洛陽，露愚陰事，愚由是敗。懿至壽春，見單固，問曰：「令狐反乎？」曰：「無有。」楊康白事，事與固連，遂收捕固及家屬皆繫廷尉，考實數十，固固云無有。懿錄楊康，與固對相詰，固辭窮，乃罵康曰：「老傭！旣負使君，又滅我族，顧汝當活邪！」康初自冀封侯，後以辭頗參錯，亦幷斬之。臨刑，俱出獄，固又罵康曰：「老奴！汝死自分耳。若令死者有知，汝何面目以行地下乎！」六月，戊子，太皇太后卞氏殂。秋七月，葬武宣皇后。甲子，以國子博士李訓為兵部郎中、知制誥，依前侍講學士。自宋世祖好文章，士大夫悉以文章相尚，無以專經為業者。儉少好禮學及春秋，言論造次必於儒者，由是衣冠翕然，更尚儒術。儉撰次朝儀、國典，自晉、宋以來故事，無不諳憶，故當朝理事，斷決如流。每博議引證，八坐、丞、郎無能異者。令史諮事常數十人，賓客滿席，儉應接辨析，傍無留滯，發言下筆，皆有音彩。十日一還學監試諸生，巾卷在庭，劍衞、令史，儀容甚盛。作解散髻，斜插簪，朝野慕之，相與倣效。儉常謂人曰：「江左風流宰相，唯有謝安。」意以自比也。上深委仗之，士流選用，奏無不可。十一月，魏散騎侍郎盧度世等來聘。楊難當因蕭思話未至，甄法護將下，舉兵襲梁州，破白馬，獲晉昌太守張範，敗法護參軍魯安期等；又攻葭萌，獲晉壽太守范延朗。冬，十一月，丁未，法護棄城奔洋川之西城。難當遂有漢中之地，以其司馬趙溫為梁、秦二州刺史。旦日，叡將復入諫，妻子咸止之，叡曰：「社稷事重，吾寧死事先皇，不忍見朝廷顛沛。」至殿門，又有人謂曰：「殿下勿入，恐有變。」叡曰：「吾上不負天，死亦無恨。」入，見太后，太后復以為言，叡執之彌固。出，至永巷，遇兵，執送華林園雀離佛院，令劉桃枝拉殺之。叡久典朝廷，清正自守，朝野冤惜之。復以士開為侍中、尚書左僕射。定遠歸士開所遺，加以餘珍賂之。張永、蕭道成等與薛索兒戰，大破之，索兒退保石梁；食盡而潰，走向樂平，為申令孫子孝叔所斬。薛安都子道智走向合肥，詣裴季之降。傅靈越走至淮西，武衞將軍沛郡王廣之生獲之，送詣劉勔。勔詰其叛逆，靈越曰：「九州唱義，豈獨在我！薛公不能專任智勇，委付子姪，此其所以敗也。人生歸於一死，實無面求活。」勔送詣建康。上欲赦之，靈越辭終不改，乃殺之。時契丹屢入寇，鈔掠饋運，幽州食不支半年，衞州為梁所取，潞州內叛，人情岌岌，以為梁未可取，帝患之。會鄆州將盧順密來奔。先是，梁天平節度使戴思遠屯楊村，留順密與巡檢使劉遂嚴、都指揮使燕顒守鄆州。順密言於帝曰：「鄆州守兵不滿千人，遂嚴、顒皆失衆心，可襲取也。」郭崇韜等皆以為「懸軍遠襲，萬一不利，虛棄數千人，順密不可從。」帝密召李嗣源於帳中謀之曰：「梁人志在吞澤潞，不備東方，若得東平，則潰其心腹。東平果可取乎？」嗣源自胡柳有渡河之慚，常欲立奇功以補過，對曰：「今用兵歲久，生民疲弊，苟非出奇取勝，大功何由可成！臣願獨當此役，必有以報。」帝悅。壬寅，遣嗣源將所部精兵五千自德勝趣鄆州。比及楊劉，日已暮，陰雨道黑，將士皆不欲進，高行周曰：「此天贊我也，彼必無備。」夜，渡河至城下，鄆人不知，李從珂先登，殺守卒，啟關納外兵，進攻牙城，城中大擾。癸卯旦，嗣源兵盡入，遂拔牙城，劉遂嚴、燕顒奔大梁。嗣源禁焚掠，撫吏民，執知州事節度副使崔簹、判官趙鳳送興唐。帝大喜曰：「總管真奇才，吾事集矣。」卽以嗣源為天平節度使。春，正月，己亥，魏主還宮。上謂黃門侍郎王珪曰：「開皇十四年大旱，隋文帝不許賑給，而令百姓就食山東，比至末年，天下儲積可供五十年。煬帝恃其富饒，侈心無厭，卒亡天下。但使倉廩之積足以備凶年，其餘何用哉！」辛亥，馬燧入朝。燧旣來，諸軍皆閉壁不戰，尚結贊遽自鳴沙引歸，其衆乏馬，多徒行者。李勗以建安道不利，殺導將馮斐，引軍還。初，何定嘗為子求婚於勗，勗不許，乃白勗枉殺馮斐，擅徹軍還，誅勗及徐存幷其家屬，仍焚勗尸。定又使諸將各上御犬，一犬至直縑數十匹，纓紲直錢一萬，以捕兔供廚；吳人皆歸罪於定，而吳主以為忠勤，賜爵列侯。陸抗上疏曰：「小人不明理道，所見旣淺，雖使竭情盡節，猶不足任，況其姦心素篤而憎愛移易哉！」吳主不從。曹操表徵王朗，策遣朗還。操以朗為諫議大夫，參司空軍事。初，吳主之立，發優詔，恤士民，開倉廩，振貧乏，科出宮女以配無妻者，禽獸養於苑中者皆放之。當時翕然稱為明主。及旣得志，粗暴驕盈，多忌諱，好酒色，大小失望，濮陽興、張布竊悔之。或譖諸吳主，十一月，朔，興、布入朝，吳主執之，徙於廣州，道殺之，夷三族。以后父滕牧為衞將軍，錄尚書事。牧，胤之族人也。慕容柔、慕容盛及盛弟會皆在長子，盛謂柔、會曰：「主上已中興幽、冀，東西未壹，吾屬居嫌疑之地，為智為愚，皆將不免，不若以時東歸，無為坐待魚肉也！」遂相與亡歸燕。後歲餘，西燕主永悉誅燕主儁及燕主垂之子孫，男女無遺。丁未，楊奉、董承、楊定將攻煨，使种輯、左靈請帝為詔，帝曰：「煨罪未著，奉等攻之，而欲令朕有詔耶！」輯固請，至夜半，猶弗聽。奉等乃輒攻煨營，十餘日不下。煨供給御膳，稟贍百官，無有二意。詔使侍中、尚書告諭定等，令與煨和解，定等奉詔還營。庚子，立皇子鑠為南平王。日有食之。苟萇之伐涼州也，遣揚武將軍馬暉、建武將軍杜周帥八千騎西出恩宿，邀張天錫走路，期會姑臧。暉等行澤中，值水失期，於法應斬，有司奏徵下獄。秦王堅曰：「水春冬耗竭，秋夏盛漲，此乃苟萇量事失宜，非暉等罪。今天下方有事，宜宥過責功。」命暉等回赴北軍，擊索虜以自贖。衆咸以為萬里召將，非所以應速。堅曰：「暉等喜於免死，不可以常事疑也。」暉等果倍道疾驅，遂及東軍。時江水盛長，帝臨望，歎曰：「魏雖有武騎千羣，無所用之，未可圖也。」帝御龍舟，會暴風漂蕩，幾至覆沒。帝問羣臣：「權當自來否？」咸曰：「陛下親征，權恐怖，必舉國而應。又不敢以大衆委之臣下，必當自來。」劉曄曰：「彼謂陛下欲以萬乘之重牽己，而超越江湖者在於別將，必勒兵待事，未有進退也。」大駕停住積日，吳王不至，帝乃旋師。是時，曹休表得降賊辭：「孫權已在濡須口。」中領軍衞臻曰：「權恃長江，未敢亢衡，此必畏怖偽辭耳！」考核降者，果守將所作也。夏州牙內指揮使拓跋崇斌謀作亂，綏州刺史李彝敏將助之，事覺；辛未，彝敏棄州，與其弟彝俊等五人奔延州。初，勃年十二，能誦詩、書，常候援兄況，辭言嫺雅，援裁知書，見之自失。況知其意，乃自酌酒慰援曰：「朱勃小器速成，智盡此耳，卒當從汝稟學，勿畏也。」勃未二十，右扶風請試守渭城宰。及援為將軍封侯，而勃位不過縣令。援後雖貴，常待以舊恩而卑侮之，勃愈身自親。及援遇讒，唯勃能終焉。周處士韋敻，孝寬之兄也，志尚夷簡，魏、周之際，十徵不屈。周太祖甚重之，不奪其志，世宗禮敬尤厚，號曰「逍遙公」。晉公護延之至第，訪以政事；護盛脩第舍，敻仰視堂，歎曰：「酣酒嗜音，峻宇彫牆，有一于此，未或不亡。」護不悅。孫權之稱藩也，魏王操召張遼等諸軍悉還救樊，未至而圍解。徐晃振旅還摩陂，操迎晃七里，置酒大會；王舉酒謂晃曰：「全樊、襄陽，將軍之功也。」亦厚賜桓階，以為尚書。操嫌荊州殘民及其屯田在漢川者，皆欲徙之。司馬懿曰：「荊楚輕脆易動，關羽新破，諸為惡者，藏竄觀望，徙其善者，旣傷其意，將令去者不敢復還。」操曰：「是也。」是後諸亡者悉還出。八月，辛巳，王琳自蒸城還長沙。吳交趾太守孫諝貪暴，為百姓所患；會吳主遣察戰鄧荀至交趾，荀擅調孔爵三十頭送建業，民憚遠役，因謀作亂。夏，五月，郡吏呂興等殺諝及荀，遣使來請太守及兵，九真、日南皆應之。後趙王勒遣中山公虎帥步騎四萬擊徐龕，龕送妻子為質，乞降，勒許之。蔡豹屯卞城，石虎將擊之，豹退守下邳，為徐龕所敗。虎引兵城封丘而旋，徙士族三百家置襄國崇仁里，置公族大夫以領之。牛弘使協律郎范陽祖孝孫等參定雅樂，從陳陽山太守毛爽受京房律法，布管飛灰，順月皆驗。又每律生五音，十二律為六十音，因而六之，為三百六十音，分直一歲之日以配七音，而旋相為宮之法，由是著名。弘等乃奏請復用旋宮法，上猶記何妥之言，注弘奏下，不聽作旋宮，但用黃鍾一宮。於是弘等復為奏，附順上意，其前代金石並銷毀之，以息異議。弘等又作武舞，以象隋之功德；郊廟饗用一調，迎氣用五調。舊工稍盡，其餘聲律，皆不復通。收天下兵聚咸陽，銷以為鍾鐻、金人十二，重各千石，置宮庭中。一法度、衡、石、丈尺。徙天下豪桀於咸陽十二萬戶。乙巳，武勇將軍李國興攻魏平靜關；辛丑，信威長史楊乾攻武陽關；壬寅，攻峴關；皆克之。國興進圍郢州，魏郢州刺史裴詢與蠻酋西郢州刺史田朴特相表裏以拒之。圍城近百日，魏援軍至，國興引還。詢，駿之孫也。秦太后苟氏遊宣明臺，見東海公法之第門車馬輻湊，恐終不利於秦王堅，乃與李威謀，賜法死。堅與法訣於東堂，慟哭歐血；諡曰獻哀公，封其子陽為東海公，敷為清河公。八月，辛未，立隴西王泰世子越為東海王。秦左、右校復攻陳，下之。呂將軍走，徼兵復聚，與番盜黥布相遇，攻擊秦左、右校，破之青波，復以陳為楚。吐谷渾寇周邊；庚戌，周遣大司馬賀蘭祥擊之。丁未，神策都指揮使李繼筠遣部兵掠內庫寶貨、帷帳、法物，韓全誨遣人密送諸王、宮人先之鳳翔。李密將入朝，至溫，聞元文都等死，乃還金墉。東都大饑，私錢濫惡，太半雜以錫鐶，其細如線，米斛直錢八九萬。戊寅，上還宮。己未，齊封皇弟仁機為西河王，仁約為樂浪王，仁儉為潁川王，仁雅為安樂王，仁直為丹楊王，仁謙為東海王。丙申，加鄭畋同平章事。冬，十月，己巳，立皇子叔齊為新蔡王，叔文為晉熙王。秋，八月，太原旱。以太常陳耽為司空。或謂康絢曰：「四瀆，天所以節宣其氣，不可久塞，若鑿湬東注，則游波寬緩，堰得不壞。」絢乃開湬東注。又縱反間於魏曰：「梁人所懼開湬，不畏野戰。」蕭寶寅信之，鑿山深五丈，開湬北注，水日夜分流猶不減，魏軍竟罷歸。水之所及，夾淮方數百里。李崇作浮橋於硤石戍間，又築魏昌城於八公山東南，以備壽陽城壞。居民散就岡隴，其水清澈，俯視廬舍冢墓，了然在下。己卯，加侯景九錫，漢國置丞相以下官。己丑，豫章王棟禪位于景，景卽皇帝位于南郊。還，登太極殿，其黨數萬，皆吹脣呼譟而上。大赦，改元太始。封棟為淮陰王，并其二弟橋、樛同鎖於密室。上以澤潞事謀於宰相，宰相多以為：「回鶻餘燼未滅，邊境猶須警備，復討澤潞，國力不支，請以劉稹權知軍事。」諫官及羣臣上言者亦然。李德裕獨曰：「澤潞事體與河朔三鎮不同。河朔習亂已久，人心難化，是故累朝以來，置之度外。澤潞近處心腹，一軍素稱忠義，嘗破走朱滔，擒盧從史。頃時多用儒臣為帥，如李抱真成立此軍，德宗猶不許承襲，使李緘護喪歸東都。敬宗不恤國務，宰相又無遠略，劉悟之死，因循以授從諫。從諫跋扈難制，累上表迫脅朝廷，今垂死之際，復以兵權擅付豎子。朝廷若又因而授之，則四方諸鎮誰不思效其所為，天子威令不復行矣！」上曰：「卿以何術制之？果可克否？」對曰：「稹所恃者河朔三鎮。但得鎮、魏不與之同。則稹無能為也。若遣重臣往諭王元逵、何弘敬，以河朔自艱難以來，列聖許其傳襲，已成故事，與澤潞不同。今朝廷將加兵澤潞，不欲更出禁軍至山東。其山東三州隸昭義者，委兩鎮攻之；兼令徧諭將士，以賊平之日厚加官賞。苟兩鎮聽命，不從旁沮橈官軍，則稹必成擒矣！」上喜曰：「吾與德裕同之，保無後悔。」遂決意討稹，羣臣言者不復入矣。春，正月，甲子，日有食之。丞相歡聞泰定秦、隴，遣使甘言厚禮以結之，泰不受，封其書，使都督濟北張軌獻於魏主。斛斯椿問軌曰：「高歡逆謀，行路皆知之。人情所恃，唯在西方，未知宇文何如賀拔？」軌曰：「宇文公文足經國，武能定亂。」椿曰：「誠如君言，真可恃也。」六月，丙寅，荊州刺史南譙王義宣進位司空。永昌、益州、蜀郡夷皆叛應封離，衆至十餘萬，破壞二十餘縣，殺長吏，焚掠百姓，骸骨委積，千里無人。帝以吏部郎王僧綽為侍中。僧綽，曇首之子也，幼有大成之度，衆皆以國器許之。好學，有思理，練悉朝典。尚帝女東陽獻公主。在吏部，諳悉人物，舉拔咸得其分。及為侍中，年二十九，沈深有局度，不以才能高人。帝頗以後事為念，以其年少，欲大相付託，朝政大小，皆與參焉。帝之始親政事也，委任王華、王曇首、殷景仁、謝弘微、劉湛，次則范曄、沈演之、庾炳之，最後江湛、徐湛之、何瑀之及僧綽，凡十二人。吳主遣將軍聶友、校尉陸凱將兵三萬擊儋耳、珠崖。戊子，車駕頓榆林郡。帝欲出塞耀兵，徑突厥中，指于涿郡，恐啟民驚懼，先遣武衞將軍長孫晟諭旨。啟民奉詔，因召所部諸國奚、霫、室韋等酋長數十人咸集。晟見牙帳中草穢，欲令啟民親除之，示諸部落，以明威重，乃指帳前草曰：「此根大香。」啟民遽嗅之，曰：「殊不香也。」晟曰：「天子行幸所在，諸侯躬自灑掃，耕除御路，以表至敬之心；今牙內蕪穢，謂是留香草耳！」啟民乃悟曰：「奴之罪也！奴之骨肉皆天子所賜，得效筋力，豈敢有辭。特以邊人不知法耳，賴將軍敎之；將軍之惠，奴之幸也。」遂拔所佩刀，自芟庭草。其貴人及諸部爭效之。於是發榆林北境，至其牙，東達於薊，長三千里，廣百步，舉國就役，開為御道。帝聞晟策，益嘉之。春，正月，九廟成，納神主。莽謁見，大駕乘六馬，以五采毛為龍文衣，著角，長三尺。又造華蓋九重，高八丈一尺，載以四輪車；輓者皆呼「登仙」，莽出，令在前。百官竊言：「此似輀車，非仙物也。」中書侍郎、同平章事韋貫之，性高簡，好甄別流品，又數請罷用兵；左補闕張宿毀之於上，云其朋黨。八月，壬寅，貫之罷為吏部侍郎。庚午，以給事黃門侍郎阮佃夫為南豫州刺史，留鎮京師。王景崇諷鳳翔吏民表景崇知軍府事，朝廷患之。甲戌，徙靜難節度使王守恩為永興節度使，徙保義節度使趙暉為鳳翔節度使，並同平章事。以景崇為邠州留後，令便道之官。漢王淵遣撫軍將軍聰等十將南據太行，輔漢將軍石勒等十將東下趙、魏。庚午，詔：「有司依周、漢故事，議贖刑條格，凡在官身犯鞭杖之罪，悉入贖停罰，其臺省令史、士卒欲贖者聽之。」帝欲經略中原，羣臣爭獻策以迎合取寵。彭城太守王玄謨尤好進言，帝謂侍臣曰：「觀玄謨所陳，令人有封狼居胥意。」御史中丞袁淑言於上曰：「陛下今當席卷趙、魏，檢玉岱宗；臣逢千載之會，願上封禪書。」上悅。淑，耽之曾孫也。梁王恐，使鄒陽入長安，見皇后兄王信說曰：「長君弟得幸於上，後宮莫及，而長君行迹多不循道理者。今袁盎事卽窮竟，梁王伏誅，太后無所發怒，切齒側目於貴臣，竊為足下憂之。」長君曰：「為之柰何？」陽曰：「長君誠能精為上言之，得毋竟梁事；長君必固自結於太后，太后厚德長君入於骨髓，而長君之弟幸於兩宮，金城之固也。昔者舜之弟象，日以殺舜為事，及舜立為天子，封之於有卑。夫仁人之於兄弟，無藏怒，無宿怨，厚親愛而已。是以後世稱之。以是說天子，徼幸梁事不奏。」長君曰：「諾。」乘間入言之。帝怒稍解。夏，四月，吐谷渾寇芳州，刺史房當樹奔松州。景復乞兵於魏，丞相泰使同軌防主韋法保及都督賀蘭願德等將兵助之。大行臺左丞藍田王悅言於泰曰：「侯景之於高歡，始敦鄉黨之情，終定君臣之契，任居上將，位重台司；今歡始死，景遽外叛，蓋所圖甚大，終不為人下故也。且彼能背德於高氏，豈肯盡節於朝廷！今益之以勢，援之以兵，竊恐貽笑將來也。」泰乃召景入朝。五月，丁未，李克用雲州都將王敬暉殺刺史劉再立，叛降劉仁恭；克用遣李嗣昭、李存審將兵討之。仁恭遣將以兵五萬救敬暉，嗣昭退保樂安，敬暉舉衆棄城而去。先是，振武將契苾讓逐戍將石善友，據城叛；嗣昭等進攻之，讓自燔死；復取振武城，殺吐谷渾叛者二千餘人。克用怒嗣昭、存審失王敬暉，皆杖之，削其官。軍至柳谷，詗者言文泰刻日將葬，國人咸集於彼，諸將請襲之，侯君集曰：「不可，天子以高昌無禮，故使吾討之，今襲人於墟墓之間，非問罪之師也。」於是鼓行而進，至田城，諭之，不下，詰朝攻之，及午而克，虜男女七千餘口。以中郎將辛獠兒為前鋒，夜，趨其都城，高昌逆戰而敗，大軍繼至，抵其城下。又使吉溫捕史敬忠於汝州。敬忠與溫父素善，溫之幼也，敬忠常抱撫之。及捕獲，溫不與交言，鎖其頸，以布蒙首，驅之馬前。至戲水，溫使吏誘之曰：「楊慎矜已款服，惟須子一辯，若解人意則生，不然必死，前至溫湯，則求首不獲矣。」敬忠顧謂溫曰：「七郎，求一紙。」溫陽不應。去溫湯十餘里，敬忠祈請哀切，乃於桑下令答三紙，辯皆如溫意。溫徐謂曰：「丈人且勿怪！」因起拜之。未幾，金剛謀走上谷，突厥追獲，腰斬之。嵐州總管劉六兒從宋金剛在介休，秦王世民擒斬之。其兄季真，棄石州，奔劉武周將馬邑高滿政，滿政殺之。荊州兵擒斬張昌，同黨皆夷三族。五月，丁未朔，日有食之。闞稜功多，頗自矜伐。公祏誣稜與己通謀。會趙郡王孝恭籍沒賊黨田宅，稜及杜伏威、王雄誕田宅在賊境者，孝恭并籍沒之；稜自訴理，忤孝恭，孝恭怒，以謀反誅之。以宣武掌書記、太府卿敬翔知崇政院事，以備顧問，參謀議，於禁中承上旨，宣於宰相而行之。宰相非進對時有所奏請及已受旨應復請者，皆具記事因崇政院以聞，得旨則復宣於宰相。翔為人沈深，有智略，在幕府三十餘年，軍謀、民政，帝一以委之。翔盡心勤勞，晝夜不寐，自言惟馬上乃得休息。帝性暴戾難近，人莫能測，惟翔能識其意趣。或有所不可，翔未嘗顯言，但微示持疑；帝意已悟，多為之改易。禪代之際，翔謀居多。魏公操納三女為貴人。二月，乙亥，上耕藉田。庚辰，上與宦者擊毬於禁中，有宦者墜馬，上驚，因得風疾，不能履地，自是人不聞上起居；宰相屢乞入見，不報。裴度三上疏請立太子，且請入見。十二月，辛卯，上見羣臣於紫宸殿，御大繩牀，悉去左右衞官，獨宦者十餘人侍側，人情稍安。李逢吉進言：「景王已長，請立為太子。」裴度請速下詔，副天下望。旣而兩省官亦繼有請立太子者。癸巳，詔立景王湛為皇太子。上疾浸瘳。皇后旣立，寵少衰；而其女弟絕幸，為昭儀，居昭陽舍，其中庭彤朱而殿上髹漆；切皆銅沓，黃金塗；白玉階；壁帶往往為黃金釭，函藍田璧、明珠、翠羽飾之；自後宮未嘗有焉。趙后居別館，多通侍郎、宮奴多子者。昭儀嘗謂帝曰：「妾姊性剛，有如為人構陷，則趙氏無種矣！」因泣下悽惻。帝信之，有白后姦狀者，帝輒殺之。由是后公為淫恣，無敢言者，然卒無子。初，唐人以茶鹽強民而徵其粟帛，謂之博徵，又興營田於淮南，民甚苦之；及周師至，爭奉牛酒迎勞。而將帥不之恤，專事俘掠，視民如土芥；民皆失望，相聚山澤，立堡壁自固，操農器為兵，積紙為甲，時人謂之「白甲軍」。周兵討之，屢為所敗，先所得唐諸州，多復為唐有。五月，司空荀爽薨。六月，辛丑，以光祿大夫种拂為司空。拂，卲之父也。西秦王熾磐東巡；十二月，徙上邽民五千餘戶于枹罕。八月，豫州刺史路永叛奔趙，趙王虎使永屯壽春。陵以梁末以來，選授多濫，乃為書示衆曰：「梁元帝承侯景之凶荒，王太尉接荊州之禍敗，故使官方，窮此紛雜。永安之時，聖朝草創，白銀難得，黃札易營，權以官階，代於錢絹。致令員外、常侍，路上比肩，諮議、參軍，市中無數，豈是朝章固應如此！今衣冠禮樂，日富年華，何可猶作舊意，非理望也！」衆咸服之。梁、唐以來，士民奉使及俘掠在契丹者，悉遣使贖還其家。大旱，灞、滻將竭，長安井皆無水。度支奏中外經費纔支七旬。司空房植免；以太常韓縯為司空。丙寅，吳越王弘倧襲位。柔然可汗社崙聞珪伐秦，自參合陂侵魏，至豺山，及善無北澤，魏常山王遵以萬騎追之，不及而還。車師後王國有新道通玉門關，往來差近，戊己校尉徐普欲開之。車師後王姑句以當道供給使者，心不便也。普欲分明其界，然後奏之，召姑句使證之；不肯，繫之。其妻股紫陬謂姑句曰：「前車師前王為都護司馬所殺，今久繫必死，不如降匈奴！」卽馳突出高昌壁，入匈奴。又去胡來王唐兜與赤水羌數相寇，不勝，告急都護，都護但欽不以時救助。唐兜困急，怨欽，東守玉門關；玉門關不內，卽將妻子、人民千餘人亡降匈奴；單于受置左谷蠡地，遣使上書言狀曰：「臣謹已受。」詔遣中郎將韓隆等使匈奴，責讓單于；單于叩頭謝罪，執二虜還付使者。詔使中郎將王萌待於西域惡都奴界上。單于遣使送，因請其罪；使者以聞。莽不聽，詔會西域諸國王，陳軍斬姑句、唐兜以示之。乃造設四條，中國人亡入匈奴者，烏孫亡降匈奴者，西域諸國佩中國印綬降匈奴者，烏桓降匈奴者，皆不得受。遣中郎將王駿、王昌、副校尉甄阜、王尋使匈奴，班四條與單于，雜函封，付單于，令奉行；因收故宣帝所為約束封函還。時莽奏令中國不得有二名，因使使者以風單于，宜上書慕化，為一名，漢必加厚賞。單于從之，上書言：「幸得備藩臣，竊樂太平聖制。臣故名囊知牙斯，今謹更名曰知。」莽大說，白太后，遣使者答諭，厚賞賜焉。羣臣追從車駕者稍集成都，南北司朝者近二百人，諸道及四夷貢獻不絕，蜀中府庫充實，與京師無異；賞賜不乏，士卒欣悅。丙午，唐主遣馮延己獻銀、絹、錢、茶、穀共百萬以犒軍。初，袁術之得南陽，戶口數百萬，而術奢淫肆欲，徵斂無度，百姓苦之，稍稍離散。旣與袁紹有隙，各立黨援以相圖謀。術結公孫瓚而紹連劉表，豪傑多附於紹。術怒曰：「羣豎不吾從而從吾家奴乎！」又與公孫瓚書曰：「紹非袁氏子。」紹聞大怒。或說勛曰：「留後止欲求節鉞，當恭順盡禮以事天子，外戢士卒，內撫百姓，庶幾可得。」勛雖不能用，然國忌猶行香，饗士卒必先西向拜謝。癸卯，勛聞敕使入境，以為必賜旌節，衆皆賀。明日，敕使至，但責崔彥曾及監軍張道謹，貶其官。勛大失望，遂囚敕使，不聽歸。發讁戍屯五原。先是，玄謨遣鍾離太守垣護之以百舸為前鋒，據石濟，在滑臺西南百二十里。護之聞魏兵將至，馳書勸玄謨急攻，曰：「昔武皇攻廣固，死沒者甚衆。況今事迫於曩日，豈得計士衆傷疲！願以屠城為急。」玄謨不從。及玄謨敗退，不暇報護之。魏人以所得玄謨戰艦連以鐵鎖三重，斷河以絕護之還路。河水迅急，護之中流而下。每至鐵鎖，以長柯斧斷之，魏不能禁；唯失一舸，餘皆完備而返。成德判官張澤言於王鎔曰：「河東，勍敵也，今雖有朱氏之援，譬如火發於家，安能俟遠水乎！彼幽、滄、易定，猶附河東，不若說朱公乘勝兼服之，使河北諸鎮合而為一，則可以制河東矣。」鎔復遣周式往說全忠。全忠喜，遣張存敬會魏博兵擊劉仁恭；甲寅，拔瀛州；冬，十月，丙辰，拔景州，執刺史劉仁霸；辛酉，拔莫州。夏，五月，趙充國奏言：「羌本可五萬人軍，凡斬首七千六百級，降者三萬一千二百人，溺河湟、餓死者五六千人，定計遺脫與煎鞏、黃羝俱亡者不過四千人。羌靡忘等自詭必得，請罷屯兵！」奏可。充國振旅而還。鎮海、鎮東節度使越王錢鏐求封吳越王；朝廷不許。朱全忠為之言於執政，乃更封吳王。彼公時舊臣雖老，猶有智策，知今已殺盡，豈非天資我邪！取彼亦不須我兵刃，此有善呪婆羅門，當使鬼縛以來耳。」春，正月，丁亥，魏主立其弟雲為任城王。仇池公楊俊卒，子世立。秋，罷西夷，獨置南夷、夜郎兩縣、一都尉，稍令犍為自葆就，專力城朔方。魏之伐蜀也，軍至晉壽，蜀人震恐。傅豎眼將步兵三萬擊巴北，上遣寧州刺史任太洪自陰平間道入其州，招誘氐、蜀，絕魏運路。會魏大軍北還，太洪襲破魏東洛、除口二戍，聲言梁兵繼至，氐、蜀翕然從之。太洪進圍關城，豎眼遣統軍姜喜等擊太洪，大破之，太洪棄關城走還。赤眉二部俱會弘農。更始遣討難將軍蘇茂拒之；茂軍大敗。赤眉衆遂大集，乃分萬人為一營，凡三十營。三月，更始遣丞相松與赤眉戰於蓩鄉，松等大敗，死者三萬餘人；赤眉遂轉北至湖。帝每於禁中見護，常行家人禮，太后賜護坐，帝立侍於旁。丙辰，護自同州還長安，帝御文安殿見之。因引護入含仁殿謁太后，且謂之曰：「太后春秋高，頗好飲酒，雖屢諫，未蒙垂納。兄今入朝，願更啟請。」因出懷中酒誥授之，曰：「以此諫太后。」護旣入，如帝所戒讀酒誥；未畢，帝以玉珽自後擊之，護踣於地。帝令宦者何泉以御刀斫之，泉惶懼，斫不能傷。衞公直匿於戶內，躍出，斬之。時神舉等皆在外，更無知者。八月，辛丑，上以瘧疾，令太子於延福殿受諸司啟事。詔祀郊廟，初設備樂，從前殿中曹郎荀萬秋之議也。忠義節度使趙匡凝遣水軍上峽攻王建夔州，知渝州王宗阮等擊敗之。萬州刺史張武作鐵絙絕江中流，立柵於兩端，謂之「鏁峽」。河西王蒙遜遣其將襲烏啼部，大破之；又擊卑和部，降之。丙申，魏主如五原；秋，七月，自五原北伐柔然。命樂平王丕督十五將出東道，永昌王健督十五將出西道，魏主自出中道。至浚稽山，復分中道為二：陳留王崇從大澤向涿邪山，魏主從浚稽北向天山，西登白阜，不見柔然而還。時漠北大旱，無水草，人馬多死。义、騰持公卿議入，俄而得可，夜中殺懌。於是詐為太后詔，自稱有疾，還政於帝。幽太后於北宮宣光殿，宮門晝夜長閉，內外斷絕，騰自執管籥，帝亦不得省見，裁聽傳食而巳。太后服膳俱廢，不免飢寒，乃歎曰：「養虎得噬，我之謂矣！」又使中常侍賈粲侍帝書，密令防察動止。义遂與太師高陽王雍等同輔政，帝謂义為姨父。义與騰表裏擅權，义為外禦，騰為內防，常直禁省，共裁刑賞，政無巨細，決於二人，威振內外，百僚重跡。丞相雍至廷尉斷獄，壹以囚見。雍和顏色問其辭狀，臨出，又謂壹曰：「君意得無欲有所道乎？」壹叩頭無言。時尚書郎懷敍面詈辱壹，雍責敍曰：「官有正法，何至於此！」有司奏壹大辟，或以為宜加焚裂，用彰元惡。吳主以訪中書令會稽闞澤，澤曰：「盛明之世，不宜復有此刑。」吳主從之。辛未，吐蕃將馬重英二萬衆寇鹽、慶二州，郭子儀遣朔方都虞候李懷光擊卻之。辛酉，以長沙王義欣為豫州刺史，鎮壽陽。壽陽土荒民散，城郭頹敗，盜賊公行；義欣隨宜經理，境內安業，道不拾遺，城府完實，遂為盛藩。芍陂久廢，義欣脩治隄防，引河水入陂，溉田萬餘頃，無復旱災。八月，戊子，大赦。春，正月，辛巳，蜀主祀南郊，大赦。虎疑宣殺韜，欲召之，恐其不入，乃詐言其母杜后哀過危惙；宣不謂見疑，入朝中宮，因留之。建興人史科知其謀，告之；虎使收楊杯、牟成，皆亡去；獲趙生，詰之，具服。虎悲怒彌甚，囚宣於席庫，以鐵環穿其頷而鏁之，取殺韜刀箭舐其血，哀號震動宮殿。佛圖澄曰：「宣、韜皆陛下之子，今為韜殺宣，是重禍也。陛下若加慈恕，福祚猶長；若必誅之，宣當為彗星下掃鄴宮。」虎不從。積柴於鄴北，樹標其上，標末置鹿盧，穿之以繩，倚梯柴積，送宣其下，使韜所幸宦者郝稚、劉霸拔其髮，抽其舌，牽之登梯；郝稚以繩貫其頷，鹿盧絞上。劉霸斷其手足，斫眼潰腸，如韜之傷。四面縱火，煙炎際天，虎從昭儀已下數千人登中臺以觀之。火滅，取灰分置諸門交道中。殺其妻子九人。宣少子纔數歲，虎素愛之，抱之而泣，欲赦之，其大臣不聽，就抱中取而殺之；兒挽虎衣大叫，至於絕帶，虎因此發病。又廢其后杜氏為庶人，誅其四率已下三百人，宦者五十人，皆車裂節解，棄之漳水。洿其東宮以養豬牛。東官衞士十餘萬人皆謫戍涼州。先是，趙攬言於虎曰：「宮中將有變，宜備之。」及宣殺韜，虎疑其知而不告，亦誅之。王羲之與桓溫牋曰：「謝萬才流經通，使之處廊廟，固是後來之秀；今以之俯順荒餘，近是違才易務矣。」又遺萬書曰：「以君邁往不屑之韻，而俯同羣碎，誠難為意也。然所謂通識，正當隨事行藏耳。願君每與士卒之下者同甘苦，則盡善矣。」萬不能用。乙酉，以李義府為右相，仍知選事。詔以宗廟用牲，有累冥道，宜皆以麵為之。於是朝野諠譁，以為宗廟去牲，乃是不復血食，帝竟不從。八坐乃議以大脯代一元大武。五月，丙午，以韓昭胤為樞密使，以莊宅使劉延朗為樞密副使，權知樞密院記房暠為宣徽北院使。暠，長安人也。秋，七月，癸酉，葬孝皇后于敬平陵。上好詩，嘗欲置詩學士。李珏曰：「今之詩人浮薄，無益於理。」乃止。顏真卿召募勇士，旬日至萬餘人，諭以舉兵討安祿山，繼以涕泣，士皆感憤。祿山使其黨段子齎李憕、盧奕、蔣清首徇河北諸郡，至平原，壬寅，真卿執子光，腰斬以徇；取三人首，續以蒲身，棺斂葬之，祭哭受弔。祿山以海運使劉道玄攝景城太守，清池尉賈載、鹽山尉河內穆寧共斬道玄，得其甲仗五十餘船；攜道玄首謁長史李暐，暐收嚴莊宗族，悉誅之。是日，送道玄首至平原。真卿召載、寧及清河尉張澹詣平原計事。饒陽太守盧全誠據城不受代；河間司法李奐殺祿山所署長史王懷忠；李隨遣遊弈將訾嗣賢濟河，殺祿山所署博平太守馬冀；各有衆數千或萬人，共推真卿為盟主，軍事皆稟焉。祿山使張獻誠將上谷、博陵、常山、趙郡、文安五郡團結兵萬人圍饒陽。魏王珪命有司正封畿，標道里，平權衡，審度量；遣使循行郡國，舉奏守宰不法者，親考察黜陟之。韓令坤攻泰州，拔之，刺史方訥奔金陵。王敦疾甚，矯詔拜王應為武衞將軍以自副，以王含為驃騎大將軍、開府儀同三司。錢鳳謂敦曰：「脫有不諱，便當以後事付應邪？」敦曰：「非常之事，非常人所能為。且應年少，豈堪大事！我死之後，莫若釋兵散衆，歸身朝廷，保全門戶，上計也；退還武昌，收兵自守，貢獻不廢，中計也；及吾尚存，悉衆而下，萬一僥倖，下計也。」鳳謂其黨曰：「公之下計，乃上策也。」遂與沈充定謀，俟敦死，卽作亂。又以宿衞尚多，奏令三番休二。是歲，起明堂、靈臺、辟雍，宣布圖讖於天下。沈攸之之自彭城還也，留長水校尉王玄載守下邳，積射將軍沈韶守宿豫，睢陵、淮陽皆留兵戌之。玄載，玄謨之從弟也。時東平太守申纂守無鹽，幽州刺史劉休賓守梁鄒，幷州刺史清河房崇吉守升城，輔國將軍清河張讜守團城，及兗州刺史王整、蘭陵太守桓忻、肥城、糜溝、垣苗等戍皆不附於魏。休賓，乘民之兄子也。太后幸興泰宮。丁卯，魚朝恩奏以先所賜莊為章敬寺，以資章敬太后冥福，於是窮壯極麗，盡都市之財不足用，奏毀曲江及華清宮館以給之，費逾萬億。衞州進士高郢上書，略曰：「先太后聖德，不必以一寺增輝；國家永圖，無寧以百姓為本。捨人就寺，何福之為！」又曰：「無寺猶可，無人其可乎！」又曰：「陛下當卑宮室，以夏禹為法，而崇塔廟踵梁武之風乎？」又上書，略曰：「古之明王積善以致福，不費財以求福；脩德以消禍，不勞人以禳禍。今興造急促，晝夜不息，力不逮者隨以榜笞，愁痛之聲盈於道路，以此望福，臣恐不然。」又曰：「陛下迴正道於內心，求微助於外物，徇左右之過計，傷皇王之大猷，臣竊為陛下惜之！」皆寢不報。庚子，齊以中書監陽休之為尚書右僕射。兗鄆節度使能元皓撃史思明兵，破之。田頵攻常州，為地道入城；中宵，旌旗甲兵出於制置使杜稜之寢室，遂虜之，以兵三萬戍常州。丁亥，周將王延貴帥衆援歷陽；任忠擊破之，生擒延貴。甲寅，齊公受策命，赦其境內，以石頭為世子宮，一如東宮。褚淵引何曾自魏司徒為晉丞相故事，求為齊官，齊公不許。以王儉為齊尚書右僕射，領吏部；儉時年二十八。蒙遜母車氏卒。凡欲選任將帥，必先考察行能，可者遣之，不可者退之，疑者不使，使者不疑，故將在軍，君命有所不受。自頃邊軍去就，裁斷多出宸衷，選置戎臣，先求易制，多其部以分其力，輕其任以弱其心，遂令爽於軍情亦聽命，乖於事宜亦聽命。戎虜馳突，迅如風飈，馹書上聞，旬月方報。守土者以兵寡不敢抗敵，分鎮者以無詔不肯出師，賊旣縱掠退歸，此乃陳功告捷。其敗喪則減百而為一，其捃獲則張百而成千。將帥旣幸於總制在朝，不憂罪累，陛下又以為大權由己，不究事情。可謂機失於遙制矣。譙州刺史湛僧智圍魏東豫州刺史元慶和於廣陵，魏將軍元顯伯救之，司州刺史夏侯夔自武陽引兵助僧智。冬十月，夔至城下，慶和舉城降。夔以讓僧智，僧智曰：「慶和欲降公，不欲降僧智，今往，必乖其意。且僧智所將應募烏合之人，不可御以法；公持軍素嚴，必無侵暴，受降納附，深得其宜。」夔乃登城，拔魏幟，建梁幟；慶和束兵而出，吏民安堵，獲男女四萬餘口。初，阿史那社爾虜龜茲王布失畢，立其弟為王。唐兵旣還，其酋長爭立，更相攻擊。秋，八月，壬午，詔復以布失畢為龜茲王，遣歸國，撫其衆。五月，鹽鐵判官萬年王紹以江、淮繒帛來至，上命先給將士，然後御衫。韓滉欲遣使獻綾羅四十擔詣行在，幕僚何士幹請行，滉喜曰：「君能相為行，請今日過江。」士幹許諾，歸別家，則家之薪米儲偫已羅門庭矣；登舟，則資裝器用已充舟中矣；下至廚籌，滉皆手筆記列，無不周備。每擔夫，與白金一版置腰間。又運米百艘以餉李晟，自負囊米置舟中，將佐爭舉之，須臾而畢。艘置五弩手以為防援，有寇則叩舷相警，五百弩已彀矣。比至渭橋，盜不敢近。時關中兵荒，米斗直錢五百；及滉米至，減五之四。滉為人強力嚴毅，自奉儉素，夫人常衣絹裙，破，然後易。洛陽東宮災。回鶻奉誠可汗卒，無子，國人立其相骨咄祿為可汗。骨咄祿本姓28042跌氏，辯慧有勇略，自天親時典兵馬用事，大臣諸酋長皆畏服之。旣為可汗，冒姓藥葛羅氏，遣使來告喪。自天親可汗以上子孫幼穉者，皆內之闕庭。春，正月，李靖帥驍騎三千自馬邑進屯惡陽嶺，夜襲定襄，破之。突厥頡利可汗不意靖猝至，大驚曰：「唐不傾國而來，靖何敢孤軍至此！」其衆一日數驚，乃徙牙於磧口。靖復遣諜離其心腹，頡利所親康蘇密以隋蕭后及煬帝之孫政道來降。乙亥，至京師。先是，有降胡言「中國人或潛通書啟於蕭后者」。至是，中書舍人楊文瓘請鞫之，上曰：「天下未定，突厥方強，愚民無知，或有斯事。今天下已安，旣往之罪，何須問也！」初置宗正官，以序九族。夏，四月，庚戌，以中書侍郎、同平章事馬植為天平節度使。上之立也，左軍中尉馬元贄有力焉，由是恩遇冠諸宦者，植與之敍宗姓。上賜元贄寶帶，元贄以遺植，植服之以朝，上見而識之。植變色，不敢隱。明日，罷相，收植親吏董侔，下御史臺鞫之，盡得植與元贄交通之狀，再貶常州刺史。丞相睿聞長安不守，出師露次，躬擐甲胄，移檄四方，刻日北征。以漕運稽期，斬督運令史淳于伯。刑者以刀拭柱，血逆流上，至柱末二丈餘而下，觀者咸以為冤。丞相司直劉隗上言：「伯罪不至死，請免從事中郎周莚等官。」於是右將軍王導等上疏引咎，請解職。睿曰：「政刑失中，皆吾闇塞所致。」一無所問。隗雖在外，而朝廷機事，進退士大夫，帝皆與之密謀。敦遺隗書曰：「頃承聖上顧眄足下，今大賊未滅，中原鼎沸，欲與足下及周生之徒戮力王室，共靜海內。若其泰也，則帝祚於是乎隆；若其否也，則天下永無望矣。」隗答曰：「『魚相忘於江湖，人相忘於道術。』『竭股肱之力，效之以忠貞，』吾之志也。」敦得書，甚怒。右衞大將軍李孝逸旣克徐敬業，聲望甚重；武承嗣等惡之，數譖於太后，左遷施州刺史。弘正初得師道首，疑其非真，召夏侯澄使識之。澄熟視其面，長號隕絕者久之，乃抱其首，舐其目中塵垢，復慟哭。弘正為之改容，義而不責。紹渡河追之，沮授諫曰：「勝負變化，不可不詳。今宜留屯延津，分兵官渡，若其克獲，還迎不晚，設其有難，衆弗可還。」紹弗從。授臨濟歎曰：「上盈其志，下務其功，悠悠黃河，吾其濟乎！」遂以疾辭。紹不許而意恨之，復省其所部，幷屬郭圖。河決鄆州。先是，吐谷渾畏吐蕃之強，附之者數年，九月，壬申，帥衆詣沙州降，河西節度使張敬忠撫納之。冬，十一月，以廷尉岑彭為征南大將軍。帝於大會中指王常謂羣臣曰：「此家率下江諸將輔翼漢室，心如金石，真忠臣也！」卽日，拜常為漢忠將軍，使與岑彭率建義大將軍朱祜等七將軍討鄧奉、董訢。彭等先擊堵鄉，鄧奉救之。朱祜軍敗，為奉所獲。乞伏熾磐以秦政浸衰，且畏秦之攻襲，冬，十月，招結諸部二萬餘人築城于嵻37cd山而據之。春，正月，壬子，以右相劉仁軌為遼東道副大總管。八月，突厥默啜寇邊，命安北大都護相王為天兵道元帥，統諸軍擊之，未行而虜退。己丑，以驃騎將軍柳元景為尚書令，右僕射劉遵考為領軍將軍。秦尉錯伐魏襄城。李林甫以楊慎矜屈附於己，九月，甲戌，復以慎矜為御史中丞，充諸道鑄錢使。甲寅，以克突厥赦天下。初，憲宗之崩，上疑郭太后預其謀；又，鄭太后本郭太后侍兒，有宿怨，故上卽位，待郭太后禮殊薄，郭太后意怏怏。一日，登勤政樓，欲自隕；上聞之，大怒，是夕，崩，外人頗有異論。遣侍衞馬步都指揮使李守貞戍澶州。王到霸上，大鴻臚郊迎，騶奉乘輿車。王使壽成御，郎中令遂參乘。且至廣明、東都門，遂曰：「禮，奔喪望見國都哭。此長安東郭門也。」王曰：「我嗌痛，不能哭。」至城門，遂復言，王曰：「城門與郭門等耳。」且至未央宮東闕，遂曰：「昌邑帳在是闕外馳道北，未至帳所，有南北行道，馬足未至數步；大王宜下車，鄉闕西面伏哭，盡哀止。」王曰：「諾。」到，哭如儀。六月，丙寅，王受皇帝璽綬，襲尊號；尊皇后曰皇太后。於是天子大怒。諸嘗使宛姚定漢等言：「宛兵弱，誠以漢兵不過三千人，強弩射之，可盡虜矣。」天子嘗使浞野侯以七百騎虜樓蘭王，以定漢等言為然；而欲侯寵姬李氏，乃拜李夫人兄廣利為貳師將軍，發屬國六千騎及郡國惡少年數萬人，以往伐宛。期至貳師城取善馬，故號貳師將軍。趙始成為軍正，故浩侯王恢使導軍，而李哆為校尉，制軍事。陳萬年卒。六月，辛酉，長信少府貢禹為御史大夫。禹前後言得失書數十上，上嘉其質直，多采用之。丙寅，周改八丁兵為十二丁兵，率歲一月役。三月，辛未，以沛郡太守韓歆為大司徒。王見之。隨何曰：「漢王使臣敬進書大王御者，竊怪大王與楚何親也？」九江王曰：「寡人北鄉而臣事之。」隨何曰：「大王與項王俱列為諸侯，北鄉而臣事之者，必以楚為強，可以託國也。項王伐齊，身負版築，為士卒先。大王宜悉九江之衆，身自將之，為楚前鋒；今乃發四千人以助楚。夫北面而臣事人者，固若是乎？漢王入彭城，項王未出齊也。大王宜悉九江之兵渡淮，日夜會戰彭城下；大王乃撫萬人之衆，無一人渡淮者，垂拱而觀其孰勝。夫託國於人者，固若是乎？大王提空名以鄉楚而欲厚自託，臣竊為大王不取也！然而大王不背楚者，以漢為弱也。夫楚兵雖強，天下負之以不義之名，以其背盟約而殺義帝也。漢王收諸侯，還守成皋、滎陽，下蜀、漢之粟，深溝壁壘，分卒守徼乘塞。楚人深入敵國八九百里，老弱轉糧千里之外。漢堅守而不動，楚進則不得攻，退則不能解，故曰楚兵不足恃也。使楚勝漢，則諸侯自危懼而相救；夫楚之強，適足以致天下之兵耳。故楚不如漢，其勢易見也。今大王不與萬全之漢而自託於危亡之楚，臣竊為大王惑之！臣非以九江之兵足以亡楚也；大王發兵而倍楚，項王必留；留數月，漢之取天下可以萬全。臣請與大王提劍而歸漢，漢王必裂地而封大王；又況九江必大王有也。」九江王曰：「請奉命。」陰許畔楚與漢，未敢泄也。燕王皝自以稱王未受晉命，冬，遣長史劉翔、參軍鞠運來獻捷論功，且言權假之意，幷請刻期大舉，共平中原。又，朝臣遭親喪者，假滿赴職。衣錦乘軒，從郊廟之祀；鳴玉垂緌，同慶賜之燕。傷人子之道，虧天地之經。愚謂凡遭大父母、父母喪者，皆聽終服；若無其人，職業有曠者，則優旨慰諭，起令視事，但綜司出納、敷奏而已，國之吉慶，一令無預。其軍旅之警，墨縗從役，雖愆於禮，事所宜行也。」魏主皆從之。由是公私豐贍，雖時有水旱，而民不困窮。楊炎罷度支、轉運使，命金部、倉部代之。旣而省職久廢，耳目不相接，莫能振舉，天下錢穀無所總領。癸巳，復以諫議大夫韓洄為戶部侍郎、判度支，以金部郎中萬年杜佑權江、淮水陸轉運使，皆如舊制。漢復使因杅將軍敖出西河，強弩都尉路博德會涿涂山，無所得。莽又白太皇太后，詔有司以皇太后與女弟昭儀專寵錮寢，殘滅繼嗣，貶為孝成皇后，徙居北宮；又以定陶共王太后與孔鄉侯晏同心合謀，背恩忘本，專恣不軌，徙孝哀皇后退就桂宮，傅氏、丁氏皆免官爵歸故郡，傅晏將妻子徙合浦。獨下詔褒揚傅喜曰：「高武侯喜，姿性端愨，論議忠直，雖與故定陶太后有屬，終不順指從邪，介然守節，以故斥逐就國。傳不云乎：『歲寒然後知松柏之後凋也。』其還喜長安，位特進，奉朝請。」喜雖外見褒賞，孤立憂懼；後復遣就國，以壽終。莽又貶傅太后號為定陶共王母，丁太后號曰丁姬。莽又奏董賢父子驕恣奢僭，請收沒入財物縣官，諸以賢為官者皆免；父恭、弟寬信與家屬徙合浦，母別歸故郡鉅鹿。長安中小民讙譁，鄉其第哭，幾獲盜之。縣官斥賣董氏財，凡四十三萬萬。賢所厚吏沛朱詡自劾去大司馬府，買棺衣，收賢屍葬之；莽聞之，以他罪擊殺詡。莽以大司徒孔光名儒，相三主，太后所敬，天下信之，於是盛尊事光，引光女壻甄邯為侍中、奉車都尉。諸素所不說者，莽皆傅致其罪，為請奏草，令邯持與光，以太后指風光，光素畏慎，不敢不上之；莽白太后，輒可其奏。於是劾奏何武、公孫祿互相稱舉，皆免官，武就國。又奏董宏子高昌侯武父為佞邪，奪爵。又奏南郡太守毋將隆前為冀州牧，治中山馮太后獄，冤陷無辜，關內侯張由誣告骨肉，中太僕史立、泰山太守丁玄陷人入大辟，河內太守趙昌譖害鄭崇，幸逢赦令，皆不宜處位在中土，免為庶人，徙合浦。中山之獄，本立、玄自典考之，但與隆連名奏事；莽少時慕與隆交，隆不甚附，故因事擠之。十一月，范延光自鄆州入朝。初，鄧琬遣臨川內史張淹自鄱陽嶠道入三吳，軍于上饒，聞劉胡敗，軍副鄱陽太守費曄斬淹以降。淹，暢之子也。九月，司徒淳于嘉、太尉楊彪、司空張喜皆罷。太后使洪州僧胡超合長生藥，三年而成，所費巨萬。太后服之，疾小瘳。癸丑，赦天下，改元久視；去天冊金輪大聖之號。吳徐溫勸吳王祀南郊，或曰：「禮樂未備；且唐祀南郊，其費巨萬，今未能辦也。」溫曰：「安有王者而不事天乎！吾聞事天貴誠，多費何為！唐每郊祀，啟南門，灌其樞用脂百斛。此乃季世奢泰之弊，又安足法乎！」甲子，吳王祀南郊，配以太祖。乙丑，大赦；加徐知誥同平章事，領江州觀察使。尋以江州為奉化軍，以知誥領節度使。癸亥，敕先許公私鑄錢，慮銅難得，聽輕重從便，但勿令缺漏。甲戌，以河南尹張宗奭為西都留守。三月，以宋王成器女為金山公主，許嫁突厥默啜。薛舉進逼高墌，遊兵至于豳、岐，秦王世民深溝高壘不與戰。會世民得瘧疾，委軍事於長史‧納言劉文靜、司馬殷開山，且戒之曰：「薛舉懸軍深入，食少兵疲，若來挑戰，慎勿應也。俟吾疾愈，為君等破之。」開山退，謂文靜曰：「王慮公不能辦，故有此言耳。且賊聞王有疾，必輕我，宜曜武以威之。」乃陳於高墌西南，恃衆而不設備。舉潛師掩其後，壬子，戰於淺水原，八總管皆敗，士卒死者什五六，大將軍慕容羅3b0b、李安遠、劉弘基皆沒。世民引兵還長安，舉遂拔高墌，收唐兵死者為京觀；文靜等皆坐除名。琮妻廣德公主，上之妹也，與琮偕之韶州，行則肩輿門相對，坐則執琮之帶，琮由是獲全。時諸公主多驕縱，惟廣德動遵法度，事于氏宗親尊卑無不如禮，內外稱之。寶不知麟所之，以清河王會軍在近，恐麟奪會軍，先據龍城，乃召隆及驃騎大將軍農，謀去中山，走保龍城。隆曰：「先帝櫛風沐雨以成中興之業，崩未期年而天下大壞，豈得不謂之孤負邪！今外寇方盛而內難復起，骨肉乖離，百姓疑懼，誠不可以拒敵，北遷舊都，亦事之宜。然龍川地狹民貧，若以中國之意取足其中，復朝夕望有大功，此必不可。若節用愛民，務農訓兵，數年之中，公私充實，而趙、魏之間，厭苦寇暴，民思燕德，庶幾返旆，克復故業。如其未能，則憑險自固，猶足以優游養銳耳。」寶曰：「卿言盡理，朕一從卿意耳。」特進、領御史中丞梁平老等謂堅曰：「主上失德，上下嗷嗷，人懷異志，燕、晉二方，伺隙而動，恐禍發之日，家國俱亡。此殿下之事也，宜早圖之！」堅心然之，畏生趫勇，未敢發。史思明乘崔光遠初至，引兵大下，光遠使將軍李處崟拒之。賊勢盛，處崟連戰不利，還趣城。賊追至城下，揚言曰：「處崟召我來，何為不出！」光遠信之，腰斬處崟。處崟，驍將，衆所恃，旣死，衆無鬪志，光遠脫身走還汴州。丁卯，思明陷魏州，所殺三萬人。石敬瑭至晉陽，以部將劉知遠、周瓌為都押衙，委以心腹；軍事委知遠，帑藏委瓌。瓌，晉陽人也。是歲，阿保機帥衆三十萬寇雲州，晉王與之連和，面會東城，約為兄弟，延之帳中，縱酒，握手盡歡，約以今冬共擊梁。或勸晉王：「因其來，可擒也，」王曰：「讎敵未滅而失信夷狄，自亡之道也。」阿保機留旬日乃去，晉王贈以金繒數萬。阿保機留馬三千匹，雜畜萬計以酬之。阿保機歸而背盟，更附于梁，晉王由是而恨之。初，竇憲納妻，天下郡國皆有禮慶。漢中郡亦當遣吏，戶曹李郃諫曰：「竇將軍椒房之親，不修德禮而專權驕恣，危亡之禍，可翹足而待；願明府一心王室，勿與交通。」太守固遣之，郃不能止，請求自行，許之。郃遂所在遲留以觀其變，行至扶風而憲就國。凡交通者皆坐免官，漢中太守獨不與焉。己未，以張行成為侍中。壬子，侍中韋安石罷為太子少保，左僕射、同中書門下三呂蘇瓌罷為少傅。宇文融性精敏，應對辯給，以治財賦得幸於上，始廣置諸使，競為聚斂，由是百官浸失其職而上心益侈，百姓皆怨苦之。為人疏躁多言，好自矜伐，在相位，謂人曰：「使吾居此數月，則海內無事矣。」晦之起兵，引魏南蠻校尉王慧龍為援。慧龍帥衆一萬拔思陵戍，進圍項城，聞晦敗，乃退。安漢公又奏復長安南、北郊。三十餘年間，天地之祠凡五徙焉。帝與契丹主將引兵而南，欲留一子守河東，咨於契丹主，契丹主令帝盡出諸子，自擇之。帝兄子重貴，父敬儒早卒，帝養以為子，貌類帝而短小，契丹主指之曰：「此大目者可也。」乃以重貴為北京留守、太原尹、河東節度使。契丹以其將高謨翰為前鋒，與降卒偕進。丁卯，至團柏，與唐兵戰，趙德鈞、趙延壽先循，符彥饒、張彥琦、劉延朗、劉在明繼之，士卒大潰，相騰踐死者萬計。段匹磾推劉琨為大都督，檄其兄遼西公疾陸眷及叔父涉復辰、弟末柸等會于固安，共討石勒。末柸說疾陸眷、涉復辰曰：「以父兄而從子弟，恥也；且幸而有功，匹磾獨收之，吾屬何有哉！」各引兵還。琨、匹磾不能獨留，亦還薊。初，武士彠娶相里氏，生男元慶、元爽；又娶楊氏，生三女，長適越王府法曹賀蘭越石，次皇后，次適郭孝慎。士彠卒，元慶、元爽及士彠兄子惟良、懷運皆不禮於楊氏，楊氏深銜之。越石、孝慎及孝慎妻並早卒，越石妻生敏之及一女而寡。后旣立，楊氏號榮國夫人，越石妻號韓國夫人，惟良自始州長史超遷司衞少卿，懷運自瀛州長史遷淄州刺史，元慶自右衞郎將為宗正少卿，元爽自安州戶曹累遷少府少監。榮國夫人嘗置酒，謂惟良等曰：「頗憶疇昔之事乎？今日之榮貴復何如？」對曰：「惟良等幸以功臣子弟，早登宦籍，揣分量才，不求貴達，豈意以皇后之故，曲荷朝恩，夙夜憂懼，不為榮也。」榮國不悅。皇后乃上疏，請出惟良等為遠州刺史，外示謙抑，實惡之也。於是以惟良檢校始州刺史，元慶為龍州刺史，元爽為濠州刺史。元慶至州，以憂卒。元爽坐事流振州而死。趙廣等進攻成都，劉道濟嬰城自守。賊衆頓聚日久，不見司馬飛龍，欲散去。廣懼，將三千人及羽儀詣陽泉寺，詐云迎飛龍。至，則謂道人枹罕程道養曰：「汝但自言是飛龍，則坐享富貴；不則斷頭！」道養惶怖許諾。廣乃推道養為蜀王、車騎大將軍、益‧梁二州牧，改元泰始，備置百官。以道養弟道助為驃騎將軍、長沙王，鎮涪城；趙廣、帛氐奴、梁顯及其黨張尋、嚴遐皆為將軍，奉道養還成都，衆至十餘萬，四面圍城。使人謂道濟曰：「但送費謙、張熙來，我輩自解去。」道濟遣中兵參軍裴方明、任浪之各將千餘人出戰，皆敗還。平原禰衡，少有才辯，而尚氣剛傲，孔融薦之於曹操。衡罵辱操，操怒，謂融曰：「禰衡豎子，孤殺之，猶雀鼠耳！顧此人素有虛名，遠近將謂孤不能容之。」乃送與劉表，表延禮以為上賓。衡稱表之美盈口，而好議貶其左右，於是左右因形而譖之曰：「衡稱將軍之仁，西伯不過也，唯以為不能斷，終不濟者，必由此也。」其言實指表短，而非衡所言也。表由是怒，以江夏太守黃祖性急，送衡與之，祖亦善待焉。後衡衆辱祖，祖殺之。朝散大夫時德叡以尉氏應密，前宿城令祖君彥自昌平往歸之。君彥，珽之子也，博學強記，文辭贍敏，著名海內，吏部侍郎薛道衡嘗薦之於高祖，高祖曰：「是歌殺斛律明月人兒邪？朕不須此輩！」煬帝卽位，尤疾其名，依常調選東平書佐，檢校宿城令。君彥自負其才，常鬱鬱思亂。密素聞其名，得之大喜，引為上客，軍中書檄，一以委之。匈奴句龍王吾斯等立車紐為單于，東引烏桓，西收羌、胡等數萬人攻破京兆虎牙營，殺上郡都尉及軍司馬，遂寇掠幷、涼、幽、冀四州。乃徙西河治離石，上郡治夏陽，朔方治五原。十二月，遣使匈奴中郎將張耽將幽州、烏桓諸郡營兵擊車紐等，戰於馬邑，斬首三千級，獲生口甚衆。車紐乞降，而吾斯猶率其部曲與烏桓寇鈔。準將作亂，謀於王延。延弗從，馳，將告之；遇靳康，劫延以歸。準遂勒兵升光極殿，使甲士執粲，數而殺之，諡曰隱帝。劉氏男女，無少長皆斬東市。發永光、宣光二陵，斬聰屍，焚其宗廟。準自號大將軍、漢天王，稱制，置百官，謂安定胡嵩曰：「自古無胡人為天子者，今以傳國璽付汝，還如晉家。」嵩不敢受，準怒，殺之。遣使告司州刺史李矩曰：「劉淵，屠各小醜，因晉之亂。矯稱天命，使二帝幽沒。輒帥衆扶侍梓宮，請以上聞。」矩馳表于帝，帝遣太常韓胤等奉迎梓宮。漢尚書北宮純等招集晉人，堡於東宮，靳康攻滅之。準欲以王延為左光祿大夫，延罵曰：「屠各逆奴，何不速殺我，以吾左目置西陽門，觀相國之入也；右目置建春門，觀大將軍之入也！」準殺之。丁巳，太傅越自滎陽入京師。中書監王敦謂所親曰：「太傅專執威權，而選用表請，尚書猶以舊制裁之，今日之來，必有所誅。」夏，六月，吳主作昭明宮，二千石以下，皆自入山督伐木。大開苑囿，起土山、樓觀，窮極伎巧，功役之費以億萬計。陸凱諫，不聽。中書丞華覈上疏曰：「漢文之世，九州晏然，賈誼獨以為如抱火厝於積薪之下而寢其上。今大敵據九州之地，有太半之衆，欲與國家為相吞之計，非徒漢之淮南、濟北而已也，比於賈誼之世，孰為緩急！今倉庫空匱，編戶失業；而北方積穀養民，專心東向。又，交趾淪沒，嶺表動搖，胸背有嫌，首尾多難，乃國朝之厄會也。若舍此急務，盡力功作，卒有風塵不虞之變，當委版築而應烽燧，驅怨民而赴白刃，此乃大敵所因以為資者也。」時吳俗奢侈，覈又上疏曰：「今事多而役繁，民貧而俗奢，百工作無用之器，婦人為綺靡之飾，轉相倣效，恥獨無有。兵民之家，猶復逐俗，內無甔石之儲而出有綾綺之服，上無尊卑等級之差，下有耗財費力之損，求其富給，庸可得乎！」吳主皆不聽。益州長史劉孝勝等勸武陵王紀稱帝，紀雖未許，而大造乘輿車服。春，正月，復發長安六百里內男女十四萬五千人城長安，三十日罷。素又破沈孝徹於溫州，步道向天台，指臨海，逐捕遺逸，前後百餘戰，高智慧走保閩、越。上以素久勞於外，令馳傳入朝。素以餘賊未殄，恐為後患，復請行，遂乘傳至會稽。王國慶自以海路艱阻，非北人所習，不設備；素泛海奄至，國慶遑遽棄州走。餘黨散入海島，或守溪洞，素分遣諸將，水陸追捕。密令人說國慶，使斬送智慧以自贖；國慶乃執送智慧，斬於泉州，餘黨悉降。江南大定。吳陸遜引兵向廬江；論者以為宜速救之。滿寵曰：「廬江雖小，將勁兵精，守則經時。又，賊舍船二百里來，後尾空絕，不來尚欲誘致，今宜聽其遂進，但恐走不可及耳。」乃整軍趨楊宜口，吳人聞之，夜遁。戊戌，上遣趙國夫人出語韓偓：「朝來彥弼輩無禮極甚，欲召卿對，其勢未可。」且言：「上與皇后但涕泣相向。」自是，學士不復得對矣。上黨王天穆等帥衆四萬攻拔大梁，分遣費穆將兵二萬攻虎牢，顥使陳慶之擊之。天穆畏顥，將北渡河，謂行臺郎中濟陰溫子昇曰：「卿欲向洛，為隨我北渡？」子昇曰：「主上以虎牢失守，致此狼狽。元顥新入，人情未安，今往擊之，無不克者。大王平定京邑，奉迎大駕，此桓、文之舉也。捨此北渡，竊為大王惜之。」天穆善之而不能用，遂引兵渡河。費穆攻虎牢，將拔，聞天穆北渡，自以無後繼，遂降於慶之。慶之進擊大梁、梁國，皆下之。慶之以數千之衆，自發銍縣至洛陽，凡取三十二城，四十七戰，所向皆克。詔發卒萬人治鴈門阻險。上旣下緡錢令而尊卜式，百姓終莫分財佐縣官，於是楊可告緡錢縱矣。義縱以為此亂民，部吏捕其為可使者。天子以縱為廢格沮事，棄縱市。壬辰夜，夏州城上舉火，比明，雜虜數千騎救之，安從進遣先鋒使宋溫擊走之。十一月，時溥自將步騎七萬屯吳康鎮，朱珍與戰，大破之。朱全忠又遣別將攻宿州，刺史張友降之。湖陽公主新寡，帝與共論朝臣，微觀其意。主曰：「宋公威容德器，羣臣莫及。」帝曰：「方且圖之。」後弘被引見，帝令主坐屏風後，因謂弘曰：「諺言『貴易交，富易妻，』人情乎？」弘曰：「臣聞貧賤之知不可忘，糟糠之妻不下堂。」帝顧謂主曰：「事不諧矣！」三月，乙亥朔，以刑部尚書柳公綽為河東節度使。先是，回鶻入貢及互市，所過恐其為變，常嚴兵迎送防衞之。公綽至鎮，回鶻遣梅錄李暢以馬萬匹互市，公綽但遣牙將單騎迎勞於境，至則大闢牙門，受其禮謁。暢感泣，戒其下，在路不敢馳獵，無所侵擾。夏，五月，乙未，裴坦薨。以劉瞻為中書侍郎、同平章事。戊戌，北漢兵五道攻晉州，節度使王晏閉城不出。劉承鈞以為怯，蟻附登城；晏伏兵奮擊，北漢兵死傷者千餘人。承鈞遣副兵馬使安元寶焚晉州西城，元寶來降。承鈞乃移軍攻隰州。癸卯，隰州刺史許遷遣步軍都指揮使孫繼業迎擊北漢兵於長壽村，執其將程筠等，殺之。未幾，北漢兵攻州城，數日不克，死傷甚衆，乃引去。遷，鄆州人也。鄭文貞公魏徵寢疾，上遣使者問訊，賜以藥餌，相望於道。又遣中郎將李安儼宿其第，動靜以聞。上復與太子同至其第，指衡山公主欲以妻其子叔玉。戊辰，徵薨，命百官九品以上皆赴喪，給羽葆鼓吹，陪葬昭陵。其妻裴氏曰：「徵平生儉素，今葬以一品羽儀，非亡者之志。」悉辭不受，以布車載柩而葬。上登苑西樓，望哭盡哀。上自製碑文，并為書石。上思徵不已，謂侍臣曰：「人以銅為鏡，可以正衣冠，以古為鏡，可以見興替，以人為鏡，可以知得失；魏徵沒，朕亡一鏡矣！」秦商鞅更為賦稅法，行之。春，正月，丁酉，安昌元公石鑒薨。契丹瀛、莫、幽州大水，流民入塞散居河北者數十萬口，契丹州縣亦不之禁。詔所在賑給存處之，中國民先為所掠，得歸者什五六。將軍薄昭殺漢使者。帝不忍加誅，使公卿從之飲酒，欲令自引分，昭不肯；使羣臣喪服往哭之，乃自殺。癸丑，同平章事李遊道、王璿、袁智弘、崔神基、李元素、春官侍郎孔思元、益州長史任令輝，皆為王弘義所陷，流嶺南。亮、嶠互相推為盟主；嶠從弟充曰：「陶征西位重兵強，宜共推之。」嶠乃遣督護王愆期詣荊州，邀陶侃與之同赴國難。侃猶以不豫顧命為恨，答曰：「吾疆埸外將，不敢越局。」嶠屢說，不能回；乃順侃意，遣使謂之曰：「仁公且守，僕當先下。」使者去已二日，平南參軍滎陽毛寶別使還，聞之，說嶠曰：「凡舉大事，當與天下共之。師克在和，不宜異同。假令可疑，猶當外示不覺，況自為攜貳邪！宜急追信改書，言必應俱進；若不及前信，當更遣使。」嶠意悟，卽追使者改書；侃果許之，遣督護龔登帥兵詣嶠。嶠有衆七千，於是列上尚書，陳祖約、蘇峻罪狀，移告征鎮，灑泣登舟。冬，十一月，齊、楚地震，大雨雪，樹折，屋壞。賈后矯詔，使後軍將軍荀悝送太后於永寧宮，特全太后母高都君龐氏之命，聽就太后居。尋復諷羣公有司奏曰：「皇太后陰漸姦謀，圖危社稷，飛箭繫書，要募將士，同惡相濟，自絕于天。魯侯絕文姜，春秋所許。蓋奉祖宗，任至公於天下，陛下雖懷無已之情，臣下不敢奉詔。」詔曰：「此大事，更詳之。」有司又奏：「宜廢太后為峻陽庶人。」中書監張華議：「太后非得罪於先帝，今黨其所親，為不母於聖世，宜依漢廢趙太后為孝成后故事，貶皇太后之號，還稱武皇后，居異宮，以全始終之恩。」左僕射荀愷與太子少師下邳王晃等議曰：「皇太后謀危社稷，不可復配先帝，宜貶尊號，廢詣金墉城。」於是有司奏請從晃等議，廢太后為庶人，詔可。又奏：「楊駿造亂，家屬應誅，詔原其妻龐命，以尉太后之心。今太后廢為庶人，請以龐付廷尉行刑。」詔不許；有司復固請，乃從之。龐臨刑，太后抱持號叫，截髮稽顙，上表詣賈后稱妾，請全母命；不見省。董養遊太學，升堂歎曰：「朝廷建斯堂，將以何為乎！每覽國家赦書，謀反大逆皆赦，至於殺祖父母、父母不赦者，以為王法所不容故也。柰何公卿處議，文飾禮典，乃至此乎！天人之理旣滅，大亂將作矣。」自帝卽位以來，內外乖異，石頭以南皆為荊、江所據，以西皆豫州所專，京口及江北皆劉牢之及廣陵相高雅之所制，朝廷所行，惟三吳而已。及孫恩作亂，八郡皆為恩有，畿內諸縣，盜賊處處蠭起，恩黨亦有潛伏在建康者，人情危懼。常慮竊發，於是內外戒嚴。加道子黃鉞，元顯領中軍將軍，命徐州刺史謝琰兼督吳興、義興軍事以討恩；劉牢之亦發兵討恩，拜表輒行。戊戌，孟海公餘黨蔣善合以鄆州，孟噉鬼以曹州來降。噉鬼，海公之從兄也。冬，十一月，壬午，以故定陶太傅、光祿大夫韋賞為大司馬、車騎將軍。己丑，賞卒。上謂魏徵曰：「為官擇人，不可造次。用一君子，則君子皆至；用一小人，則小人競進矣。」對曰：「然。天下未定，則專取其才，不考其行；喪亂旣平，則非才行兼備不可用也。」安陽君素侈，心不服其弟。主父使田不禮相之。李兌謂肥義曰：「公子章強壯而志驕，黨衆而欲大，田不禮忍殺而驕，二人相得，必有陰謀。夫小人有欲，輕慮淺謀，徒見其利，不顧其害，難必不久矣。子任重而勢大，亂之所始而禍之所集也。子何不稱疾毋出而傳政於公子成，毋為禍梯，不亦可乎！」肥義曰：「昔者主父以王屬義也，曰：『毋變而度，毋易而慮，堅守一心，以歿而世！』義再拜受命而籍之。今畏不禮之難而忘吾籍，變孰大焉！諺曰：『死者復生，生者不愧。』吾欲全吾言，安得全吾身乎！子則有賜而忠我矣。雖然，吾言已在前矣，終不敢失！」李兌曰：「諾，子勉之矣！吾見子已今年耳。」涕泣而出。八月，己亥，魏主還平城。漢主以宗正卿兼工部侍郎劉濬為中書侍郎、同平章事。濬，崇望之子也。初，帝敕吳漢曰：「諸郡甲卒但坐費糧食，若有逃亡，則沮敗衆心，宜悉罷之。」漢等貪幷力攻囂，遂不能遣，糧食日少，吏士疲役，逃亡者多。岑彭壅谷水灌西城，城未沒丈餘。會王元、行巡、周宗將蜀救兵五千餘人乘高卒至，鼓譟大呼曰：「百萬之衆方至！」漢軍大驚，未及成陳，元等決圍殊死戰，遂得入城，迎囂歸冀。吳漢軍食盡，乃燒輜重，引兵下隴，蓋延、耿弇亦相隨而退。囂出兵尾擊諸營，岑彭為後拒，諸將乃得全軍東歸；唯祭遵屯汧不退。吳漢等復屯長安，岑彭還津鄉。於是安定、北地、天水、隴西復反為囂。敦見詔，甚怒；而病轉篤，不能自將。將舉兵伐京師，使記室郭璞筮之，璞曰：「無成。」敦素疑璞助溫嶠、庾亮，及聞卦凶，乃問璞曰：「卿更筮吾壽幾何？」璞曰：「思向卦，明公起事，必禍不久；若住武昌，壽不可測。」敦大怒曰：「卿壽幾何？」曰：「命盡今日日中。」敦乃收璞，斬之。秦王堅召羣臣謀之，步兵校尉呂光曰：「行唐公以至親為逆，此天下所共疾。願假臣步騎五萬，取之如拾遺耳。」堅曰：「重、洛兄弟，據東北一隅，兵賦全資，未可輕也。」光曰：「彼衆迫於凶威，一時蟻聚耳。若以大軍臨之，勢必瓦解，不足憂也。」堅乃遺使讓洛，使還和龍，當以幽州永為世封。洛謂使者曰：「汝還白東海王，幽州褊狹，不足以容萬乘，須王秦中以承高祖之業。若能迎駕潼關者，當位為上公，爵歸本國。」堅怒，遣左將軍武都竇衝及呂光帥步騎四萬討之；右將軍都貴馳傳詣鄴，將冀州兵三萬為前鋒；以陽平公融為征討大都督。吳越府署火，宮室府庫幾盡。吳越王元瓘驚懼，發狂疾，唐人爭勸唐主乘弊取之，唐主曰：「柰何利人之災！」遺使唁之，且賙其乏。真定王楊造讖記曰：「赤九之後，癭楊為主。」楊病癭，欲以惑衆；與綿曼賊交通。帝遣騎都尉陳副、游擊將軍鄧隆徵之，楊閉城門不內。帝復遣前將軍耿純持節行幽、冀，所過勞慰王、侯，密敕收楊。純至真定，止傳舍，邀楊相見。純，真定宗室之出也，故楊不以為疑，且自恃衆強，而純意安靜，卽從官屬詣之；楊兄弟並將輕兵在門外。楊入，見純，純接以禮敬，因延請其兄弟皆入；乃閉閤，悉誅之，因勒兵而出。真定震怖，無敢動者。帝憐楊謀未發而誅，復封其子為真定王。梁王永稱帝於睢陽。丞相歡使侯景招撫岳衆，泰至安定遇之，謂曰：「賀拔公雖死，宇文泰尚存，卿何為者！」景失色曰：「我猶箭耳，唯人所射。」遂還。九月，己巳，尊皇后為皇太后。壬辰，侯景至晉陵，得田遷餘兵，因驅掠居民，東趨吳郡。閏月，遣故廷尉王平等五人持節行郡國，舉賢良，問民疾苦、冤、失職者。甲子，以陳叔達為納言。乃使酈生說齊王曰：「王知天下之所歸乎？」王曰：「不知也。天下何所歸？」酈生曰：「歸漢。」曰：「先生何以言之？」曰：「漢王先入咸陽；項王負約，王之漢中。項王遷殺義帝；漢王聞之，起蜀、漢之兵擊三秦，出關而責義帝之處。收天下之兵，立諸侯之後；降城卽以侯其將，得賂卽以分其士；與天下同其利，豪英賢才皆樂為之用。項王有倍約之名，殺義帝之負；於人之功無所記，於人之罪無所忘；戰勝而不得其賞，拔城而不得其封，非項氏莫得用事；天下畔之，賢才怨之，而莫為之用。故天下之事歸於漢王，可坐而策也！夫漢王發蜀、漢，定三秦；涉西河，破北魏；出井陘，誅成安君；此非人之力也，天之福也！今已據敖倉之粟，塞成皋之險，守白馬之津，杜太行之阪，距蜚狐之口；天下後服者先亡矣。王疾先下漢王，齊國可得而保也；不然，危亡可立而待也！」先是，齊聞韓信且東兵，使華無傷、田解將重兵屯歷下，軍以距漢。及納酈生之言，遣使與漢平，乃罷歷下守戰備，與酈生日縱酒為樂。思明復攻河陽，光弼謂鄭陳節度使李抱玉曰：「將軍能為我守南城二日乎？」抱玉曰：「過期何如？」光弼曰：「過期救不至，任棄之。」抱玉許諾，勒兵拒守。城且陷，抱玉紿之曰：「吾糧盡，明旦當降。」賊喜，斂軍以待之。抱玉繕完城備，明日，復請戰。賊怒，急攻之。抱玉出奇兵，表裏夾擊，殺傷甚衆。操自擊劉備於汝南，備奔劉表，龔都等皆散。表聞備至，自出郊迎，以上賓禮待之，益其兵，使屯新野。備在荊州數年，嘗於表坐起至廁，慨然流涕。表怪，問備，備曰：「平常身不離鞍，髀肉皆消。今不復騎，髀裏肉生。日月如流，老將至矣，而功業不建，是以悲耳。」五月，辛未，以右金吾大將軍范希朝為左、右神策京西諸城鎮行營節度使。甲戌，以度支郎中韓泰為其行軍司馬。王叔文自知為內外所憎疾，欲奪取宦官兵權以自固，藉希朝老將，使主其名，而實以泰專其事；人情不測其所為，益疑懼。十一月，乙卯，孫程、王康、王國與中黃門黃龍、彭愷、孟叔、李建、王成、張賢、史汎、馬國、王道、李元、楊佗、陳予、趙封、李剛、魏猛、苗光等聚謀於西鍾下，皆截單衣為誓。丁巳，京師及郡國十六地震。是夜，程等共會崇德殿上，因入章臺門。時江京、劉安及李閏、陳達等俱坐省門下，程與王康共就斬京、安、達。以李閏權勢積為省內所服，欲引為主，因舉刃脅閏曰：「今當立濟陰王，毋得搖動！」閏曰：「諾。」於是扶閏起，俱於西鍾下迎濟陰王卽皇帝位，時年十一。召尚書令、僕射以下從輦幸南宮，程等留守省門，遮扞內外。帝登雲臺，召公卿、百僚，使虎賁、羽林士屯南、北宮諸門。初，少府監丞弘農宋之問及弟兗州司倉之遜皆坐附會張易之貶嶺南，逃歸東都，匿於友人光祿卿、駙馬都尉王同皎家。同皎疾武三思及韋后所為，每與所親言之，輒切齒。之遜於簾下聞之，密遣其子曇及甥校書郎李悛告三思，欲以自贖。三思使曇、悛及撫州司倉冉祖雍上書告同皎與洛陽人張仲之、祖延慶、武當丞壽春周憬等潛結壯士，謀殺三思，因勒兵詣闕，廢皇后。上命御史大夫李承嘉、監察御史姚紹之按其事，又命楊再思、李嶠、韋巨源參驗。仲之言三思罪狀，事連宮壼。再思、巨源陽寐不聽；嶠與紹之命反接送獄。仲之還顧，言不已，紹之命檛之，折其臂。仲之大呼曰：「吾已負汝，死當訟汝於天！」庚戌，同皎等皆坐斬，籍沒其家。周憬亡入比干廟中，大言曰：「比干古之忠臣，知吾此心！三思與皇后淫亂，傾危國家，行當梟首都市，恨不及見耳！」遂自剄。之問、之遜、曇、悛、祖雍並除京官，加朝散大夫。蕭翰遣高謨翰援送劉晞自許還洛陽，晞疑潘環構其衆逐己，使謨翰殺之。林甫又奏分遣御史卽貶所賜皇甫惟明、韋堅兄弟等死。羅希奭自青州如嶺南，所過殺遷謫者，郡縣惶駭。排馬牒至宜春，李適之憂懼，仰藥自殺。至江華，王琚仰藥不死，聞希奭已至，卽自縊。希奭又迂路過安陸，欲怖殺裴寬，寬向希奭叩頭祈生，希奭不宿而過，乃得免。李適之子霅迎父喪至東京，李林甫令人誣告霅，杖死於河南府。給事中房琯坐與適之善，貶宜春太守。琯，融之子也。甲午，周以于謹為太傅，大宗伯侯莫陳崇為太保，晉公護為大冢宰，柱國武川賀蘭祥為大司馬，高陽公達奚武為大司寇。以給事中孔巢父為淄青宣慰使，國子祭酒董晉為河北宣慰使。癸亥，魏軍至潼關。韋孝寬上疏陳三策。五月，丙辰朔，以太子賓客鄭珏、工部尚書任圜並為中書侍郎、同平章事；圜仍判三司。圜憂公如家，簡拔賢俊，杜絕僥倖，期年之間，府庫充實，軍民皆足，朝綱粗立。圜每以天下為己任，由是安重誨忌之。是歲，黃連洞蠻二萬圍汀州，福建觀察使王潮遣其將李承勳將萬人擊之；蠻解去，承勳追擊之，至漿水口，破之。閩地略定。潮遣僚佐巡州縣，勸農桑，定租稅，交好鄰道，保境息民，閩人安之。春，正月，辛丑，大赦。高季昌遣都指揮使倪可福以卒萬人脩江陵外郭，季昌行視，責功程之慢，杖之。季昌女為可福子知進婦，季昌謂其女曰：「歸語汝舅：吾欲威衆辦事耳。」以白金數百兩遺之。至忠女適皇后舅子崔無詖，成昏日，上主蕭氏，后主崔氏，時人謂之「天子嫁女，皇后娶婦」。魏吐京胡反，詔朔州刺史元彬行汾州事，帥幷、肆之衆以討之。彬，楨之子也。彬遣統軍奚康生擊叛胡，破之，追至車突谷，又破之，俘雜畜以萬數。詔以彬為汾州刺史。胡去居等六百餘人保險不服，彬請兵二萬以討之，有司奏許之，魏主大怒曰：「小寇何有發兵之理！可隨宜討治。若不能克，必須大兵者，則先斬刺史，然後發兵！」彬大懼，督帥州兵，身先將士，討去居，平之。西燕旣亡，其所署河東太守柳恭等各擁兵自守。秦主興遣晉王緒攻之，恭等臨河拒守，緒不得濟。秦師軍武安西，鼓譟勒兵，武安屋瓦盡振。趙軍中候有一人言急救武安，趙奢立斬之。堅壁二十八日不行，復益增壘。秦間入趙軍，趙奢善食遣之。間以報秦將，秦將大喜曰：「夫去國三十里而軍不行，乃增壘，閼與非趙地也！」趙奢旣已遣間，卷甲而趨，一日一夜而至，去閼與五十里而軍，軍壘成。秦師聞之，悉甲而往。趙軍士許歷請以軍事諫，趙奢進之。許歷曰：「秦人不意趙至此，其來氣盛，將軍必厚集其陳以待之；不然，必敗。」趙奢曰：「請受敎！」許歷請刑，趙奢曰：「胥，後令邯鄲。」許歷復請諫，曰：「先據北山上者勝，後至者敗。」趙奢許諾，卽發萬人趨之。秦師後至，爭山不得上；趙奢縱兵擊秦師，秦師大敗，解閼與而還。趙王封奢為馬服君，與廉、藺同位；以許歷為國尉。周綏德公陸通卒。丁未，謝裕卒；以劉穆之為左僕射。董承、張楊欲以天子還雒陽，楊奉、李樂不欲，由是諸將更相疑貳。二月，韓暹攻董承，承奔野王。韓暹屯聞喜，胡才、楊奉之塢鄉。胡才欲攻韓暹，上使人喻止之。領軍曹仲宗、東宮直閤陳慶之攻魏渦陽，詔尋陽太守韋放將兵會之。魏散騎常侍費穆引兵奄至，放營壘未立，麾下止有二百餘人，放免胄下馬，據胡牀處分，士皆殊死戰，莫不一當百，魏兵遂退。放，叡之子也。辛酉，遣度支、鹽鐵轉運副使潘孟陽宣慰江、淮，行視租賦、榷稅利害，因察官吏否臧，百姓疾苦。趙主父與齊、燕共滅中山，遷其王於膚施。歸，行賞，大赦，置酒，酺五日。壬辰，以東都留守韋昭度為司徒、門下侍郎、同平章事，御史中丞崔胤為戶部侍郎、同平章事，胤，慎由之子也，外寬弘而內巧險，與崔昭緯深相結，故得為相。季父安潛謂所親曰：「吾父兄刻苦以立門戶，終為緇郎所壞！」緇郎，胤小字也。江州刺史陳伯之，目不識書，得文牒辭訟，惟作大諾而已。有事，典籤傳口語，與奪決於主者。豫章人鄧繕、永興人戴永忠有舊恩於伯之，伯之以繕為別駕，永忠為記室參軍。河南褚緭居建康，素薄行，仕宦不得志，頻造尚書范雲，雲不禮之。緭怒，私謂所親曰：「建武以後，草澤下族悉化成貴人，吾何罪而見棄！今天下草創，饑饉不已，喪亂未可知。陳伯之擁強兵在江州，非主上舊臣，有自疑之意；且熒惑守南斗，詎非為我出邪！今者一行事若無成，入魏不失作河南郡守。」遂投伯之，大見親狎。伯之又以鄉人朱龍符為長流參軍，並乘伯之愚闇，恣為姦利。春，正月，曹真使張郃擊破吳兵，遂奪據江陵中洲。劉裕至下邳，以船載輜重，自帥精銳步歸。至山陽，聞何無忌敗死，慮京邑失守，卷甲兼行，與數十人至淮上，問行人以朝廷消息，行人曰：「賊尚未至，劉公若還，便無所憂。」裕大喜。將濟江，風急，衆咸難之。裕曰：「若天命助國，風當自息；若其不然，覆溺何害！」卽命登舟，舟移而風止。過江，至京口，衆乃大安。夏，四月，癸未，裕至建康。以江州覆沒，表送章綬，詔不許。傳瓘與兄弟同幄行喪，內牙指揮使陸仁章曰：「令公嗣先王霸業，將吏旦幕趨謁，當與諸公子異處。」乃命主者更設一幄，扶傳瓘居之，告將吏曰：「自今惟謁令公，禁諸公子從者無得妄入。」晝夜警衞，未嘗休息。鏐末年左右皆附傳瓘，獨仁章數以事犯之。至是，傳瓘勞之，仁章曰：「先王在位，仁章不知事令公，今日盡節，猶事先王也。」傳瓘嘉歎久之。丙申，上幸宜州。時鉤弋夫人之子弗陵，年數歲，形體壯大，多知，上奇愛之，心欲立焉；以其年穉，母少，猶與久之。欲以大臣輔之，察羣臣，唯奉車都尉、光祿大夫霍光，忠厚可任大事，上乃使黃門畫周公負成王朝諸侯以賜光。後數日，帝譴責鉤弋夫人；夫人脫簪珥，叩頭。帝曰：「引持去，送掖庭獄！」夫人還顧，帝曰：「趣行，汝不得活！」卒賜死。頃之，帝閒居，問左右曰：「外人言云何？」左右對曰：「人言『且立其子，何去其母乎？』」帝曰：「然，是非兒曹愚人之所知也。往古國家所以亂，由主少、母壯也。女主獨居驕蹇，淫亂自恣，莫能禁也。汝不聞呂后邪！故不得不先去之也。」十二月，庚申，初以太祖配天地。上以中外榖帛至賤，用尚書右丞江夏李珪之議，出上庫錢五千萬及出諸州錢，皆令糴買。時帝春秋益壯，以衞后故，怨不悅。冬，十二月，莽因臘日上椒酒，置毒酒中；帝有疾。莽作策，請命於泰畤，願以身代，藏策金縢，置于前殿，敕諸公勿敢言。丙午，帝崩于未央宮。大赦天下。莽令天下吏六百石以上皆服喪三年。奏尊孝成廟曰統宗；孝平廟曰元宗。斂孝平，加元服，葬康陵。匈奴烏桓聞張奐至，皆相率還降，凡二十萬口；奐但誅其首惡，餘皆慰納之，唯鮮卑出塞去。朝廷患檀石槐不能制，遣使持印綬封為王，欲與和親。檀石槐不肯受，而寇抄滋甚；自分其地為三部：從右北平以東至遼東，接夫餘、濊貊二十餘邑，為東部；從右北平以西，至上谷十餘邑，為中部；從上谷以西至敦煌、烏孫二十餘邑，為西部。各置大人領之。竇融率五郡太守及羌虜小月氏等步騎數萬，輜重五千餘兩，與大軍會。是時軍旅草創，諸將朝會禮容多不肅，融先遣從事問會見儀適。帝聞而善之，以宣告百僚，乃置酒高會，待融等以殊禮。秋，七月，南詔攻邕州，陷之。先是，廣、桂、容三道共發兵三千人戍邕州，三年一代。經略使段文楚請以三道衣糧自募土軍以代之，朝廷許之，所募纔得五百許人。文楚入為金吾將軍，經略使李蒙利其闕額衣糧以自入，悉罷遣三道戍卒，止以所募兵守左、右江，比舊什減七八，故蠻人乘虛入寇。時蒙已卒，經略使李弘源至鎮纔十日，無兵以禦之，城陷，弘源與監軍脫身奔蠻州，二十餘日，蠻去，乃還。弘源坐貶建州司戶。文楚時為殿中監，復以為邕管經略使，至鎮，城邑居人什不存一。文楚，秀實之孫也。帝使司農卿趙仲卿往益州窮按秀事，秀之賓客經過之處，仲卿必深文致法，州縣長吏坐者太半。上以為能，賞賜甚厚。雲南有衆數十萬，吐蕃每入寇，常以雲南為前鋒，賦斂重數，又奪其險要立城堡，歲徵兵助防，雲南苦之。回因說異牟尋復自歸於唐曰：「中國尚禮義，有惠澤，無賦役。」異牟尋以為然，而無路自致，凡十餘年。及西川節度使韋皋至鎮，招撫境上羣蠻，異牟尋潛遣人因羣蠻求內附。皋奏：「今吐蕃棄好，暴亂鹽、夏，宜因雲南及八國生羌有歸化之心招納之，以離吐蕃之黨，分其勢。」上命皋先作邊將書以諭之，微觀其趣。賜魏博節度使樂行達名彥禎。夏，四月，詔有司率遵前命，復進大將軍昭位相國，封晉公，加九錫。吳張溫少以俊才有盛名，顧雍以為當今無輩，諸葛亮亦重之。溫薦引同郡暨豔為選部尚書。豔好為清議，彈射百僚，覈奏三署，率皆貶高就下，降損數等，其守故者，十未能一；其居位貪鄙，志節汙卑者，皆以為軍吏，置營府以處之；多揚人闇昧之失以顯其謫。同郡陸遜、遜弟瑁及侍御史朱據皆諫止之。瑁與豔書曰：「夫聖人嘉善矜愚，忘過記功，以成美化。加今王業始建，將一大統，此乃漢高棄瑕錄用之時也。若令善惡異流，貴汝、潁月旦之評，誠可以厲俗明敎，然恐未易行也。宜遠模仲尼之汎愛，近則郭泰之容濟，庶有益於大道也。」據謂豔曰：「天下未定，舉清厲濁，足以沮勸；若一時貶黜，懼有後咎。」豔皆不聽。於是怨憤盈路，爭言豔及選曹郎徐彪專用私情，憎愛不由公理；豔、彪皆坐自殺。溫素與豔、彪同意，亦坐斥還本郡以給廝吏，卒於家。始，溫方盛用事，餘姚虞俊歎曰：「張惠恕才多智少，華而不實，怨之所聚，有覆家之禍；吾見其兆矣。」無幾何而敗。臘月，辛巳，立故太孫重潤為邵王，其弟重茂為北海王。是日，全忠部署將士，將歸大梁，忽變計，欲乘勝擊淮南。敬翔諫曰：「今出師未踰月，平兩大鎮，闢地數千里，遠近聞之，莫不震懾。此威望可惜，不若且歸息兵，俟釁而動。」不聽。以統睦侯陳崇為司命，主司察上公以下。又以說符侯崔發等為中城、四關將軍，主十二城門及繞霤、羊頭、肴黽、汧隴之固，皆以五威冠其號。三月，竇州道行軍總管党仁弘擊羅竇反獠，破之，俘七千餘口。夏，四月，辛亥，康陵東署火。丁卯，以散騎常侍劉洎為侍中，行中書侍郎岑文本為中書令，太子左庶子中書侍郎馬周守中書令。壬午，詔北人在南為奴婢者，皆免之，所免萬計；景或更加超擢，冀收其力。趙王得楚和氏璧，秦昭王欲之，請易以十五城。趙王欲勿與，畏秦強；欲與之，恐見欺。以問藺相如，對曰：「秦以城求璧而王不許，曲在我矣。我與之璧而秦不與我城，則曲在秦。均之二策，寧許以負秦。臣願奉璧而往；使秦城不入，臣請完璧而歸之！」趙王遣之。相如至秦，秦王無意償趙城。相如乃以詐紿秦王，復取璧，遣從者懷之，間行歸趙，而以身待命於秦。秦王以為賢而弗誅，禮而歸之。趙王以相如為上大夫。蜀太師、中書令宋忠武王趙廷隱卒。二月，庚辰，左散騎常侍張允上駮赦論，以為：「帝王遇天災多肆赦，謂之脩德。借有二人坐獄遇赦，則曲者幸免，直者銜冤，冤氣升聞，乃所以致災，非所以弭災也。」詔褒之。帝樂聞讜言，詔百官各上封事，命吏部尚書梁文矩等十人置詳定院以考之，無取者留中，可者行之。數月，應詔者無十人，乙未，復降御札趣之。自黃巢犯長安以來，天下血戰數十年，然後諸國各有分土，兵革稍息。及唐主卽位，江、淮比年豐稔，兵食有餘，羣臣爭言「陛下中興，今北方多難，宜出兵恢復舊疆。」唐主曰：「吾少長軍旅，見兵之為民害深矣，不忍復言。使彼民安，則吾民亦安矣，又何求焉！」漢主遣使如唐，謀共取楚，分其地；唐主不許。秦王以子安國君為太子。及葛榮代脩禮統衆，使人說津，許以為司徒；津斬其使，固守三年。杜洛周圍之，魏不能救。津遣其子遁突圍出，詣柔然頭兵可汗求救。遁日夜泣請，頭兵遣其從祖吐豆發帥精騎一萬南出；前鋒至廣昌，賊塞隘口，柔然遂還。乙丑，津長史李裔引賊入，執津，欲烹之，旣而捨之。瀛州刺史元寧以城降洛周。代王什翼犍使白部、獨孤部南禦秦兵，皆不勝，又使南部大人劉庫仁將十萬騎禦之。庫仁者，衞辰之族，什翼犍之甥也，與秦兵戰於石子嶺，庫仁大敗；什翼犍病，不能自將，乃帥諸部奔陰山之北。高車雜種盡叛，四面寇鈔，不得芻牧，什翼犍復渡漠南。聞秦兵稍退，十二月，什翼犍還雲中。庚戌，以司空南徐州刺史侯安都為江州刺史。試太子通事舍人李涉知上於吐突承璀恩顧未衰，乃投匭上疏，稱「承璀有功，希光無罪。承璀久委心腹，不宜遽棄。」知匭使、諫議大夫孔戣見其副章，詰責不受；涉乃行賂，詣光順門通之。戣聞之，上疏極言「涉姦險欺天，請加顯戮。」戊申，貶涉峽州司倉。涉，渤之兄；戣，巢父之子也。庚午，以領軍將軍殷景仁為尚書僕射，太子詹事劉湛為領軍將軍。戊子，周以越王盛為太保，尉遲迥為大前疑，代王達為大右弼。上卽位以來，所用之相，姚崇尚通，宋璟尚法，張嘉貞尚吏，張說尚文，李元紘、杜暹尚儉，韓休、張九齡尚直，各其所長也。九齡旣得罪，自是朝廷之士，皆容身保位，無復直言。壬戌，李守貞與妻及子崇勳等自焚，威入城，獲其子崇玉等及所署丞相靖21d13、孫愿、樞密使劉芮、國師總倫等，送大梁，磔於市。徵趙脩己為翰林天文。唐主性節儉，常躡蒲屨，盥頮用鐵盎，暑則寢於青葛帷，左右使令惟老醜宮人，服飾粗略。死國事者皆給祿三年。分遣使者按行民田，以肥瘠定其稅，民間稱其平允。自是江、淮調兵興役及他賦斂，皆以稅錢為率，至今用之。唐主勤於聽政，以夜繼晝，還自江都，不復宴樂；頗傷躁急，內侍王紹顏上書，以為「今春以來，羣臣獲罪者衆，中外疑懼。」唐主手詔釋其所以然，令紹顏告諭中外。壬申晦，日有食之。詔曰：「昔楚莊無災，以致戒懼，魯哀禍大，天不降譴。今之動變，儻尚可救，有司勉思厥職，以匡無德！」春，正月，癸未，周主如同州；辛卯，如河東涑川；甲午，復還同州。戊午，昭義節度使王虔休薨；戊辰，以河陽、懷州節度使李元淳為昭義節度使。是歲，中大夫張湯為廷尉。湯為人多詐，舞智以御人。時上方鄉文學，湯陽浮慕，事董仲舒、公孫弘等；以千乘兒寬為奏讞掾，以古法義決疑獄。所治：卽上意所欲罪，與監、史深禍者；卽上意所欲釋，與監、史輕平者；上由是悅之。湯於故人子弟調護之尤厚；其造請諸公，不避寒暑。是以湯雖文深、意忌、不專平，然得此聲譽。汲黯數質責湯於上前曰：「公為正卿，上不能褒先帝之功業，下不能抑天下之邪心，安國富民，使囹圄空虛，何空取高皇帝約束紛更之為！而公以此無種矣。」黯時與湯論議，湯辯常在文深小苛；黯伉厲守高，不能屈，忿發，罵曰：「天下謂刀筆吏不可以為公卿，果然！必湯也，令天下重足而立，側目而視矣！」帝聞岐、蜀相攻，辛酉，遣光祿卿盧玭等使于蜀，遺蜀主書，呼之為兄。右領軍大將軍賀若弼，自謂功名出朝臣之右，每以宰相自許。旣而楊素為僕射，弼仍為將軍，甚不平，形於言色，由是坐免官，怨望愈甚。久之，上下弼獄，謂之曰：「我以高熲、楊素為宰相，汝每昌言曰：『此二人惟堪啗飯耳！』是何意也？」弼曰：「熲，臣之故人；素，臣舅子。臣並知其為人，誠有此語。」公卿奏弼怨望，罪當死。上曰：「臣下守法不移，公可自求活理。」弼曰：「臣恃至尊威靈，將八千兵渡江，擒陳叔寶，竊以此望活。」上曰：「此已格外重賞，何用追論！」弼曰：「臣已蒙格外重賞，今還格外望活。」旣而上低回數日，惜其功，特令除名。歲餘，復其爵位，上亦忌之，不復任使，然每宴賜，遇之甚厚。以裴度為鎮州四面行營都招討使。左領軍大將軍杜叔良，以善事權倖得進；時幽、鎮兵勢方盛，諸道兵未敢進，上欲功速成，宦官薦叔良，以為深州諸道行營節度使。以牛元翼為成德節度使。丁卯，以山南西道留後王宗賀為節度使。劉裕以諸葛長民都督淮北諸軍事，鎮山陽；以劉敬宣為江州刺史。辛巳，中書侍郎、同平章事崔植罷為刑部尚書，以工部侍郎元稹同平章事。八月，戊申，葬元皇后于峻陽陵。帝及羣臣除喪卽吉，博士陳逵議，以為「今時所行，漢帝權制；太子無有國事，自宜終服。」尚書杜預以為「古者天子、諸侯三年之喪，始同齊、斬，旣葬除服，諒闇以居，心喪終制。故周公不言高宗服喪三年而云諒闇，此服心喪之文也；叔向不譏景王除喪而譏其宴樂已早，明旣葬應除，而違諒闇之節也。子之於禮，存諸內而已；禮非玉帛之謂，喪豈衰麻之謂乎！太子出則撫軍，守則監國，不為無事，宜卒哭除衰麻，而以諒闇終三年。」帝從之。秦以左僕射魚遵為司空。溫自東燕出倉垣，鑿井而飲，行七百餘里。燕之諸將爭欲追之，吳王垂曰：「不可。溫初退惶恐，必嚴設警備，簡精銳為後拒，擊之未必得志，不如緩之。彼幸吾未至，必晝夜疾趨，俟其士衆力盡氣衰，然後擊之，無不克矣。」乃帥八千騎徐行躡其後。溫果兼道而進。數日，垂告諸將曰：「溫可擊矣。」乃急追之，及溫於襄邑。范陽王德先帥勁騎四千伏於襄邑東澗中，與垂夾擊溫，大破之，斬首三萬級。秦苟池邀擊溫於譙，又破之，死者復以萬計。孫元遂據武陽以拒燕，燕左衞將軍孟高討擒之。振武節度使李進賢，不恤士卒；判官嚴澈，綬之子也，以刻覈得幸於進賢。進賢使牙將楊遵憲將五百騎趣東受降城以備回鶻，所給資裝多虛估；至鳴沙，遵憲屋處而士卒暴露；衆發怒，夜，聚薪環其屋而焚之，卷甲而還。庚寅夜，焚門，攻進賢，進賢踰城走，軍士屠其家，幷殺嚴澈。進賢奔靜邊軍。王毛仲有寵於上，百官附之者輻湊。毛仲嫁女，上問何須。毛仲頓首對曰：「臣萬事已備，但未得客。」上曰：「張說、源乾曜輩豈不可呼邪？」對曰：「此則得之。」上曰：「知汝所不能致者一人耳，必宋璟也。」對曰：「然。」上笑曰：「朕明日為汝召客。」明日，上謂宰相：「朕奴毛仲有婚事，卿等宜與諸達官悉詣其第。」旣而日中，衆客未敢舉筯，待璟。久之，方至，先執酒西向拜謝，飲不盡巵，遽稱腹痛而歸。璟之剛直，老而彌篤。癸未，侯景遣于子悅等將羸兵數百東略吳郡。新城戍主戴僧逷有精甲五千，說太守袁君正曰：「賊今乏食，臺中所得，不支一旬，若閉關拒守，立可餓死。」土豪陸映公恐不能勝而資產被掠，皆勸君正迎之。君正素怯，載米及牛酒郊迎。子悅執君正，掠奪財物、子女，東人皆立堡拒之。景又以任約為南道行臺，鎮姑孰。宮中、府中，俱為一體，陟罰臧否，不宜異同。若有作姦犯科及為忠善者，宜付有司論其刑賞，以昭陛下平明之理，不宜偏私，使內外異法也。癸卯，立皇子深為始安王。魏主鑿瓜步山為蟠道，於其上設氈屋，魏主不飲河南水，以橐駝負河北水自隨。餉上橐駝、名馬，幷求和，請婚。上遣奉朝請田奇餉以珍羞、異味。魏主得黃甘，卽噉之，幷大進酃酒。左右有附耳語者，疑食中有毒。魏主不應，舉手指天，以其孫示奇曰：「吾遠來至此，非欲為功名，實欲繼好息民，永結姻援。宋若能以女妻此孫，我以女妻武陵王，自今匹馬不復南顧。」燕以河間公熙為侍中、車騎大將軍、中領軍、司隸校尉，城陽公元為衞將軍。元，寶之子也。又以劉忠為左將軍，張豪為後將軍，並賜姓慕容氏。李旱為中常侍、輔國將軍，衞雙為前將軍，張順為鎮西將軍、昌黎尹，張真為右將軍；皆封公。蜀主以中門使王處回為樞密使。丁亥，吏部尚書楊師道坐所署用多非其才，左遷工部尚書。吳以左僕射、同平章事徐知誥為侍中，右僕射嚴可求兼門下侍郎、同平章事。春，正月，有司請蚤建太子。上曰；「朕旣不德，縱不能博求天下賢聖有德之人而禪天下焉，而曰豫建太子，是重吾不德也；其安之！」有司曰：「豫建太子，所以重宗廟、社稷，不忘天下也。」上曰：「楚王，季父也；吳王，兄也；淮南王，弟也：豈不豫哉？今不選舉焉，而曰必子；人其以朕為忘賢有德者而專於子，非所以優天下也！」有司固請曰：「古者殷、周有國，治安皆千餘歲，用此道也；立嗣必子，所從來遠矣。高帝平天下為太祖，子孫繼嗣世世不絕，今釋宜建而更選於諸侯及宗室，非高帝之志也。更議不宜。子啟最長，純厚慈仁，請建以為太子。」上乃許之。十二月，戊申，蜀大赦，改明年元曰明德。乃拜蒙為中郎將，將千人，食重萬餘人，從巴、蜀筰關入，遂見夜郎侯多同。蒙厚賜，喻以威德，約為置吏，使其子為令。夜郎旁小邑皆貪漢繒帛，以為漢道險，終不能有也，乃且聽蒙約。還報，上以為犍為郡，發巴、蜀卒治道，自僰道指牂柯江，作者數萬人，士卒多物故，有逃亡者；用軍興法誅其渠率，巴、蜀民大驚恐。上聞之，使司馬相如責唐蒙等，因諭告巴、蜀民以非上意；相如還報。夏，四月，甲辰，魏葬文帝于永陵。六月，丙子，誅游擊將軍姚道和，以其貳於沈攸之也。鄧騭在位，頗能推進賢士，薦何熙、李郃等列於朝廷，又辟弘農楊震、巴郡陳禪等置之幕府，天下稱之。震孤貧好學，明歐陽尚書，通達博覽，諸儒為之語曰：「關西孔子楊伯起。」敎授二十餘年，不答州郡禮命，衆人謂之晚暮，而震志愈篤。騭聞而辟之，時震年已五十餘，累遷荊州刺史、東萊太守。當之郡，道經昌邑，故所舉荊州茂才王密為昌邑令，夜懷金十斤以遺震。震曰：「故人知君，君不知故人，何也？」密曰：「暮夜無知者。」震曰：「天知，地知，我知，子知，何謂無知者！」密愧而出。後轉涿郡太守。性公廉，子孫常蔬食、步行；故舊或欲令為開產業，震不肯，曰：「使後世稱為清白吏子孫，以此遺之，不亦厚乎！」西秦王乾歸討越質屈機等十餘部，降其衆二萬五千，徙於苑川。八月，乾歸復都苑川。蜀王傀，更名遂。甲子，以神策都知兵馬使、右領軍大將軍王駕鶴為東都園苑使，以司農卿白琇珪代之，更名志貞。駕鶴典禁兵十餘年，權行中外，上恐其生變；崔祐甫召駕鶴與語，留連久之，琇珪已視事矣。李克用、王處存合兵攻王鎔，癸丑，拔天長鎮。戊午，鎔與戰於新市，大破之，殺獲三萬餘人；辛酉，克用退屯欒城。詔和解河東及鎮、定、幽四鎮。庚寅，齊以尚書左僕射唐邕為尚書令，侍中祖珽為左僕射。初，胡太后旣幽於北宮，珽欲以陸令萱為太后，為令萱言魏保太后故事。且謂人曰：「陸雖婦人，然實雄傑。自女媧以來，未之有也。」令萱亦謂珽為「國師」、「國寶」，由是得僕射。嶺南舊分五管，廣、桂、邕、容、安南，皆隸嶺南節度使，蔡京奏請分嶺南為兩道節度；從之。五月，敕以廣州為東道，邕州為西道，又割桂管龔、象二州，容管藤、巖二州隸邕管。尋以嶺南節度使韋宙為東道節度使，以蔡京為西道節度使。乙丑，以戶部侍郎、判度支李石同平章事，仍判度支。前河東節度使李載義復舊任。臣伏惟人情無子，年雖六七十，猶博取而廣求。孝成皇帝深見天命，燭知至德，以壯年克己，立陛下為嗣。先帝暴棄天下，而陛下繼體，四海安寧，百姓不懼，此先帝聖德，當合天人之功也。臣聞『天威不違顏咫尺』，願陛下深思先帝所以建立陛下之意，且克己躬行，以觀羣下之從化。天下者，陛下之家也，胏附何患不富貴，不宜倉卒若是，其不久長矣。」丹書數十上，多切直之言。夏，四月，太尉曹嵩罷。九月，辛巳，魏主還平城。帝宴朱全忠及百官於崇勳殿，旣罷，復召全忠宴於內殿；全忠疑，不入。帝曰：「全忠不欲來，可令敬翔來。」全忠擿翔使去，曰：「翔亦醉矣。」辛未，全忠東還；乙亥，至大梁。譚謂尚曰：「我鎧甲不精，故前為曹操所敗。今操軍退，人懷歸志，及其未濟，出兵掩之，可令大潰，此策不可失也。」尚疑之，旣不益兵，又不易甲。譚大怒，郭圖、辛評因謂譚曰：「使先公出將軍為兄後者，皆審配之謀也。」譚遂引兵攻尚，戰於門外。譚敗，引兵還南皮。三月，壬子，論平蘇峻功，以陶侃為侍中、太尉，封長沙郡公，加都督交、廣、寧州諸軍事；郗鑒為侍中、司空、南昌縣公；溫嶠為驃騎將軍、開府儀同三司，加散騎常侍、始安郡公；陸曄進爵江陵公；自餘賜爵侯、伯、子、男者甚衆。卞壼及二子眕、盱、桓彝、劉超、鍾雅、羊曼、陶瞻，皆加贈諡。路永、匡術、賈寧，皆蘇峻之黨也；峻未敗，永等去峻歸朝廷；王導欲賞以官爵。溫嶠曰：「永等皆峻之腹心，首為亂階，罪莫大焉。晚雖改悟，未足以贖前罪；得全首領，為幸多矣，豈可復褒寵之哉！」導乃止。契苾何力上言：「薛延陀不可與婚。」上曰：「吾已許之矣，豈可為天子而食言乎！」何力對曰：「臣非欲陛下遽絕之也，願且遷延其事。臣聞古有親迎之禮，若敕夷男使親迎，雖不至京師，亦應至靈州；彼必不敢來，則絕之有名矣。夷男性剛戾，旣不成婚，其下復攜貳，不過一二年必病死，二子爭立，則可以坐制之矣！」上從之，乃徵真珠可汁使親迎，仍發詔將幸靈州與之會。真珠大喜，欲詣靈州，其臣諫曰：「脫為所留，悔之無及！」真珠曰：「吾聞唐天子有聖德，我得身往見之，死無所恨，且漠北必當有主。我行決矣，勿復多言！」上發使三道，受其所獻雜蓄。薛延陀先無庫廐，真珠調斂諸部，往返萬里，道涉沙磧，無水草，耗死將半，失期不至。議者或以為聘財未備而與為婚，將使戎狄輕中國，上乃下詔絕其婚，停幸靈州，追還三使。元友直句檢諸道稅外物，悉輸戶部，遂為定制，歲於稅外輸百餘萬緡、斛，民不堪命。諸道多自訴於上，上意寤，詔：「今年已入在官者輸京師，未入者悉以與民；明年以後，悉免之。」於是東南之民復安其業。武帝初崩，賜諸侯王璽書。燕王旦得書不肯哭，曰：「璽書封小，京師疑有變。」遣幸臣壽西長、孫縱之、王孺等之長安，以問禮儀為名，陰刺候朝廷事。及有詔褒賜旦錢三十萬，益封萬三千戶，旦怒曰：「我當為帝，何賜也！」遂與宗室中山哀王子長、齊孝王孫澤等結謀，詐言以武帝時受詔，得職吏事，脩武備，備非常。郎中成軫謂旦曰：「大王失職，獨可起而索，不可坐而得也。大王壹起，國中雖女子皆奮臂隨大王。」旦卽與澤謀，為姦書，言：「少帝非武帝子，大臣所共立；天下宜共伐之！」使人傳行郡國以搖動百姓。澤謀歸發兵臨菑，殺青州刺史雋不疑。旦招來郡國姦人，賦斂銅鐵作甲兵，數閱其車騎、材官卒，發民大獵以講士馬，須期日。郎中韓義等數諫旦，旦殺義等凡十五人。會缾侯成知澤等謀，以告雋不疑。八月，不疑收捕澤等以聞。天子遣大鴻臚丞治，連引燕王。有詔，以燕王至親，勿治；而澤等皆伏誅。遷雋不疑為京兆尹。魏奚斤與夏平原公定相持於長安。魏主欲乘虛伐統萬，簡兵練士，部分諸將，命司徒長孫翰等將三萬騎為前驅，常山王素等將步兵三萬為後繼，南陽王伏真等將步兵三萬部送攻具，將軍賀多羅將精騎三千為前候。素，遵之子也。五月，魏主發平城，命龍驤將軍代人陸俟督諸軍鎮大磧以備柔然。辛巳，濟君子津。春，正月，戊申，赦天下，改元。安祿山大同軍使高秀巖寇振武軍，朔方節度使郭子儀擊敗之，子儀乘勝拔靜邊軍。大同兵馬使薛忠義寇靜邊軍，子儀使左兵馬使李光弼、右兵馬使高濬、左武鋒使僕固懷恩、右武鋒使渾釋之等逆擊，大破之，坑其騎七千。進圍雲中，使別將公孫瓊巖將二千騎擊馬邑，拔之，開東陘關。甲辰，加子儀御史大夫。懷恩，哥濫拔延之曾孫也，世為金微都督。釋之，渾部酋長，世為皋蘭都督。辛未，皇太后閻氏崩。初，柔然頭兵可汗始得返國，事魏盡禮。及永安以後，雄據北方，禮漸驕倨，雖信使不絕，不復稱臣。頭兵嘗至洛陽，心慕中國，乃置侍中、黃門等官；後得魏汝陽王典籤淳于覃，親寵任事，以為祕書監，使典文翰。及兩魏分裂，頭兵轉不遜，數為邊患。魏丞相泰以新都關中，方有事山東，欲結婚以撫之，以舍人元翌女為化政公主，妻頭兵弟塔寒。又言於魏主，請廢乙弗后，納頭兵之女。甲辰，以乙弗后為尼，使扶風王孚迎頭兵女為后。頭兵遂留東魏使者元整，不報其使。癸未，蜀郡徼外羌舉士內屬。周迪復出東興，宣城太守錢肅鎮東興，以城降迪。吳州刺史陳詳將兵擊之，詳兵大敗，迪衆復振。三河王光以子覆為都督玉門以西諸軍事、西域大都護，鎮高昌；命大臣子弟隨之。呂布自武關奔南陽，袁術待之甚厚。布自恃有功於袁氏，恣兵鈔掠。術患之，布不自安，去從張楊於河內。李傕等購求布急，布又逃歸袁紹。杜預還襄陽，以為天下雖安，忘戰必危，乃勤於講武，申嚴戍守。又引滍、淯水以浸田萬餘頃，開揚口通零、桂之漕，公私賴之。預身不跨馬，射不穿札，而用兵制勝，諸將莫及。預在鎮，數餉遺洛中貴要，或問其故，預曰：「吾但恐為害，不求益也。」魏北海王顥旣得志，密與臨淮王彧、安豐王延明謀叛梁；以事難未平，藉陳慶之兵力，故外同內異，言多猜忌。慶之亦密為之備，說顥曰：「今遠來至此，未服者尚多，彼若知吾虛實，連兵四合，將何以禦之！宜啟天子，更請精兵，并敕諸州，有南人沒此者悉須部送。」顥欲從之，延明曰：「慶之兵不出數千，已自難制；今更增其衆，寧肯復為人用乎！大權一去，動息由人，魏之宗廟，於斯墜矣。」顥乃不用慶之言。又慮慶之密啟，乃表於上曰：「今河北、河南一時克定，唯爾朱榮尚敢跋扈，臣與慶之自能擒討。州郡新服，正須綏撫，不宜更復加兵，搖動百姓。」上乃詔諸軍繼進者皆停於境上。帝欲悉誅兗州將吏，翰林學士竇儀見馮道、范質，與之共白帝曰：「彼皆脅從耳。」乃赦之。丁丑，以端明殿學士顏衎權知兗州事。赦兗州管內，彥超黨與逃匿者期一月聽自首，前已伏誅者赦其親戚。癸未，降泰寧軍為防禦州。魏太和之十六年，高祖詔中書監高閭與給事中公孫崇考定雅樂，久之，未就。會高祖殂，高閭卒。景明中，崇為太樂令，上所調金石及書。至是，世宗始命八座已下議之。三月，庚申，以靺鞨渠帥突地稽為燕州總管。張綱為裕造攻具，盡諸奇巧；超怒，縣其母於城上，支解之。梅福知王莽必篡漢祚，一朝棄妻子去，不知所之。其後，人有見福於會稽者，變姓名為吳市門卒云。李克用自雄武軍引兵還擊高文集於朔州，李可舉遣行軍司馬韓玄紹邀之於藥兒嶺，大破之，殺七千餘人，李盡忠、程懷信皆死；又敗之於雄武軍之境，殺萬人。李琢、赫連鐸進攻蔚州，李國昌戰敗，部衆皆潰，獨與克用及宗族北入達靼。詔以鐸為雲州刺史、大同軍防禦使；吐谷渾白義成為蔚州刺史；薩葛米海萬為朔州刺史；加李可舉兼侍中。三月，戊午，朱全忠至大梁。王師範弟師魯圍齊州，朱友寧引兵擊走之。師範遣兵益劉鄩軍，友寧擊取之。由是兗州援絕，葛從周引兵圍之。友寧進攻青州；戊辰，全忠引四鎮及魏博兵十萬繼之。上素無子，密取諸王姬有孕者內宮中，生男則殺其母，使寵姬子之。魯伐齊，入陽關。乙巳，車騎大將軍、曲江莊公王玄謨卒。趙太子宣帥步騎二萬擊朔方鮮卑斛摩頭，破之，斬首四萬餘級。驃騎大將軍廣平王懷扶疾入臨，徑至太極西廡，哀慟，呼侍中、黃門、領軍、二衞云：「身欲上殿哭大行，又須入見主上。」衆皆愕然相視，無敢對者。崔光攘衰振杖，引漢光武崩趙熹扶諸王下殿故事，聲色甚厲，聞者莫不稱善。懷聲淚俱止，曰：「侍中以古義裁我，我敢不服！」遂還，仍頻遣左右致謝。唐因隋制，後宮有貴妃、淑妃、德妃、賢妃皆視一品。上欲特置宸妃，以武昭儀為之，韓瑗、來濟諫，以為故事無之，乃止。冬，十月，癸丑，皇后表稱「封禪舊儀，祭皇地祇，太后昭配，而令公卿行事，禮有未安，至日，妾請帥內外命婦奠獻。」詔：「禪社首以皇后為亞獻，越國太妃燕氏為終獻。」壬戌，詔：「封禪壇所設上帝、后土位，先用藁秸、陶匏等，並宜改用茵褥、罍爵，其諸郊祀亦宜準此。」又詔：「自今郊廟享宴，文舞用功成慶善之樂，武舞用神功破陳之樂。」是歲，以故氐王楊保宗子元和為征虜將軍，楊頭為輔國將軍。頭，文德之從祖兄也。元和雖楊氏正統，朝廷以其年幼才弱，未正位號；部落無定主，頭先戍葭蘆，母妻子弟並為魏所執，而頭為宋堅守無貳心。雍州刺史王玄謨上言：「請以頭為假節、西秦州刺史，用安輯其衆。俟數年之後，元和稍長，使嗣故業。若元和才用不稱，便應歸頭，頭能藩扞漢川，使無虜患，彼四千戶荒州殆不足惜。若葭蘆不守，漢川亦無立理。」上不從。初，鹽州旣陷，塞外無復保障；吐蕃常阻絕靈武，侵擾鄜坊。辛酉，詔發兵三萬五千人城鹽州，又詔涇原、山南、劍南各發兵深入吐蕃以分其勢，城之二旬而畢；命鹽州節度使杜彥光戍之，朔方都虞候楊朝晟戍木波堡，由是靈、夏、河西獲安。六月，魏立皇子宏為太子。丁卯，苑君璋與突厥吐屯設寇馬邑，高滿政與戰，破之。以滿政為朔州總管，封榮國公。初，上為諸王，寬和有令譽，獨為世祖所親。卽位之初，義嘉之黨多蒙全宥，隨才引用，有如舊臣。及晚年，更猜忌忍虐，好鬼神，多忌諱，言語、文書，有禍敗、凶喪及疑似之言應回避者數百千品，有犯必加罪戮。改「騧」字為「2988d」，以其似禍字故也。左右忤意，往往有刳斮者。超之被徵，以戊己校尉任尚代為都護。尚謂超曰：「君侯在外國三十餘年，而小人猥承君後，任重慮淺，宜有以誨之！」超曰：「年老失智。君數當大位，豈班超所能及哉！必不得已，願進愚言：塞外吏士，本非孝子順孫，皆以罪過徙補邊屯；而蠻夷懷鳥獸之心，難養易敗。今君性嚴急，水清無大魚，察政不得下和，宜蕩佚簡易，寬小過，總大綱而已。」超去，尚私謂所親曰：「我以班君當有奇策，今所言，平平耳。」尚後竟失邊和，如超所言。初，爽之出也，司馬魯芝留在府，聞有變，將營騎斫津門出赴爽。及爽解印綬，將出，主簿楊綜止之曰：「公挾主握權，捨此以至東市乎？」有司奏收芝、綜治罪，太傅懿曰：「彼各為其主也。宥之。」頃之，以芝為御史中丞，綜為尚書郎。王庭湊陰以兵及鹽糧助李同捷，上欲討之；秋，七月，甲辰，詔中書集百官議其事。宰相以下莫敢違，衞尉卿殷侑獨以為：「廷湊雖附凶徒，事未甚露，宜且含容，專討同捷。」己巳，下詔罪狀廷湊，命鄰道各嚴兵守備，聽其自新。九月，契丹三萬寇河東。壬辰，劉知遠敗之於楊武谷，斬首七千級。李訓、鄭注密言於上，請除王守澄。辛巳，遣中使李好古就第賜酖，殺之，贈揚州大都督。訓、注本因守澄進，卒謀而殺之，人皆快守澄之受佞而疾訓、注之陰狡，於是元和之逆黨略盡矣。魏益州刺史傅豎眼，性清素，民、獠懷之。龍驤將軍元法僧代豎眼為益州刺史，素無治幹，加以貪殘，王、賈諸姓，本州士族，法僧皆召為兵。葭萌民任令宗因衆心之患魏也，殺魏晉壽太守，以城來降，民、獠多應之；益州刺史鄱陽王恢遣巴西、梓潼二郡太守張齊將兵三萬迎之。法僧，熙之曾孫也。春，正月，丙午，以王環為右驍衞大將軍，賞其不降也。氐王楊茂搜卒，長子難敵立，與少子堅頭分領部曲；難敵號左賢王，屯下辨，堅頭號右賢王，屯河池。六月，甲子，上幸太和宮。夏，四月，雨雹。密因執使者，斬之。庚子旦，密紿桃林縣官曰：「奉詔蹔還京師，家人請寄縣舍。」乃簡驍勇數十人，著婦人衣，戴羃4366，藏刀裙下，詐為妻妾，自帥之入縣舍。須臾，變服突出，因據縣城。驅掠徒衆，直趣南山，乘險而東，遣人馳告故將伊州刺史襄城張善相，令以兵應接。八月，乙酉，李茂貞遣其子侃為質於西川；王建以侃知彭州。己丑，以戶部侍郎李絳為中書侍郎、同平章事。李吉甫為相，多脩舊怨，上頗知之，故擢絳為相。吉甫善逢迎上意，而絳鯁直，數爭論於上前；上多直絳而從其言，由是二人有隙。秋，七月，柔然部帥無盧真將三萬騎寇魏敦煌，鎮將尉多侯擊走之。多侯，眷之子也。又寇晉昌，守將薛奴擊走之。初，房琯為相，惡賀蘭進明，以為河南節度使，以許叔冀為進明都知兵馬使，俱兼御史大夫。叔冀自恃麾下精銳，且官與進明等，不受其節制。故進明不敢分兵，非惟疾巡、遠功名，亦懼為叔冀所襲也。十二月，上行幸雍，祠五畤；西至安定、北地。大司農京兆朱寵痛騭無罪遇禍，乃肉袒輿櫬上疏曰：「伏惟和熹皇后聖善之德，為漢文母。兄弟忠孝，同心憂國，社稷是賴；功成身退，讓國遜位，歷世貴戚，無與為比，當享積善履謙之祐。而橫為宮人單辭所陷，利口傾險，反亂國家，罪無申證，獄不訊鞫，遂令騭等罹此酷陷，一門七人，並不以命，屍骸流離，冤魂不反，逆天感人，率土喪氣。宜收還冢次，寵樹遺孤，奉承血祀，以謝亡靈。」寵知其言切，自致廷尉；陳忠復劾奏寵，詔免官歸田里。衆庶多為騭稱枉者，帝意頗悟，乃譴讓州郡，還葬騭等於北芒，諸從兄弟皆得歸京師。唐主避周諱，更名景，下令去帝號，稱國主，凡天子儀制皆有降損，去年號，用周正朔，仍告于太廟。左僕射、同平章事馮延己罷為太子太傅，門下侍郎、同平章事嚴續罷為少傅、樞密使，兵部侍郎陳覺罷守本官。丙子，皇孫虨卒。慕容白曜進屯瑕丘。崔道固之未降也，綏邊將軍房法壽為王玄邈司馬，屢破道固軍，歷城人畏之。及道固降，皆罷兵。道固畏法壽扇動百姓，迫遣法壽使還建康。會從弟崇吉自升城來，以母妻為魏所獲，謀於法壽。法壽雅不欲南行，怨道固迫之。時道固遣兼治中房靈賓督清河、廣川二郡事，戍磐陽，法壽乃與崇吉謀襲磐陽，據之，降於慕容白曜，以贖崇吉母妻。道固遣兵攻之，白曜自瑕丘遣將軍長孫觀救磐陽，道固兵退。白曜表冠軍將軍韓麒麟與法壽對為冀州刺史，以法壽從弟靈民、思順、靈悅、伯憐、伯玉、叔玉、思安、幼安等八人皆為郡守。初令緣邊置場市党項馬，不令詣闕。先是，党項皆詣闕，以貢馬為名，國家約其直酬之，加以館穀賜與，歲費五十餘萬緡；有司苦其耗蠹，故止之。壬午，齊主還鄴；戊午，復如晉陽。梁冀因誣李固、杜喬，云與文、鮪等交通，請逮按罪；太后素知喬忠，不許。冀遂收固下獄；門生渤海王調貫械上書，證固之枉，河內趙承等數十人亦要鈇鑕詣闕通訴；太后詔赦之。及出獄，京師市里皆稱萬歲。冀聞之，大驚，畏固名德終為己害，乃更據奏前事。大將軍長史吳祐傷固之枉，與冀爭之；冀怒，不從。從事中郎馬融主為冀作章表，融時在坐，祐謂融曰：「李公之罪，成於卿手。李公若誅，卿何面目視天下人！」冀怒，起，入室；祐亦徑去。固遂死於獄中；臨命，與胡廣、趙戒書曰：「固受國厚恩，是以竭其股肱，不顧死亡，志欲扶持王室，比隆文、宣。何圖一朝梁氏迷謬，公等曲從，以吉為凶，成事為敗乎！漢家衰微，從此始矣。公等受主厚祿，顛而不扶，傾覆大事，後之良史豈有所私！固身已矣，於義得矣，夫復何言！」廣、戒得書悲慙，皆長歎流涕而已。冬，十二月，作長安南、北郊，罷甘泉、汾陰祠，及紫壇偽飾、女樂、鸞路、騂駒、龍馬、石壇之屬。九月，許文稹以汀州，王繼勳以泉州，王繼成以漳州，皆降於唐。唐置永安軍於建州。秋七月，桂州人李世賢反，上議討之。諸將數人請行，上不許，顧右武候大將軍虞慶則曰：「位居宰相，爵乃上公，國家有賊，遂無行意，何也？」慶則拜謝，恐懼，乃以慶則為桂州道行軍總管，討平之。六月，壬子，滄州奏契丹知盧臺軍事范陽張藏英來降。冬，十二月，丙戌，以吏部尚書、轉運‧鹽鐵等使劉晏為左僕射，知三銓及使職如故。周以少傅尉遲綱為大司空。臣光曰：臣聞天子之職莫大於禮，禮莫大於分，分莫大於名。何謂禮？紀綱是也。何謂分？君、臣是也。何謂名？公、侯、卿、大夫是也。三月，壬寅，以袁州長史李德裕為滁州刺史。蜀主致書於帝請和，自稱大蜀皇帝，帝怒其抗禮，不答。蜀主愈恐，聚兵糧於劍門、白帝，為守禦之備，募兵旣多，用度不足，始鑄鐵錢，榷境內鐵器，民甚苦之。六月，己卯，以氐王楊難當為冠軍將軍、秦州刺史、武都王。是歳，吐蕃陷廓州。班超久在絕域，年老思土，上書乞歸曰：「臣不敢望到酒泉郡，但願生入玉門關。謹遣子勇隨安息獻物入塞，及臣生在，令勇目見中土。」朝廷久之未報，超妹曹大家上書曰：「蠻夷之性，悖逆侮老；而超旦暮入地，久不見代，恐開姦宄之源，生逆亂之心。而卿大夫咸懷一切，莫肯遠慮，如有卒暴，超之氣力不能從心，便為上損國家累世之功，下棄忠臣竭力之用，誠可痛也！故超萬里歸誠，自陳苦急，延頸踰望，三年於今，未蒙省錄。妾竊聞古者十五受兵，六十還之，亦有休息，不任職也。故妾敢觸死為超求哀，匄超餘年，一得生還，復見闕庭，使國家無勞遠之慮，西域無倉卒之憂，超得長蒙文王葬骨之恩，子方哀老之惠。」帝感其言，乃徵超還。八月，超至雒陽，拜為射聲校尉；九月，卒。公孫瓚旣殺劉虞，盡有幽州之地，志氣益盛，恃其才力，不恤百姓，記過忘善，睚眦必報。衣冠善士，名在其右者，必以法害之，有材秀者，必抑困使在窮苦之地。或問其故，瓚曰：「衣冠皆自以職分當貴，不謝人惠。」故所寵愛，類多商販、庸兒，與為兄弟，或結婚姻，所在侵暴，百姓怨之。初，平涼之盟，副元帥判官路泌、會盟判官鄭叔矩皆沒於吐蕃。其後吐蕃請和，泌子隨三詣闕號泣上表，乞從其請；德宗以吐蕃多詐，不許。至是，吐蕃復請和，隨又五上表，詣執政泣請，裴垍、李藩亦言於上，請許其和；上從之。五月，命祠部郎中徐復使吐蕃。秋，九月，丁卯朔，日有食之。唐邊鎬拔鐔州，查文徽之黨魏岑、馮延己、延魯以師出有功，皆踴躍贊成之。徵求供億，府庫為之耗竭，洪、饒、撫、信之民尤苦之。荊南牙門將吳少誠以取梁崇義之策干李希烈，希烈以少誠為前鋒。少誠，幽州潞人也。未發間，二人共掌機密。護軍將軍樊毅言於僕射袁憲曰：「京口、采石俱是要地，各須銳兵五千，并出金翅二百，緣江上下，以為防備。」憲及驃騎將軍蕭摩訶皆為以然，乃與文武羣臣共議，請如毅策。施文慶恐無兵從己，廢其述職，而客卿又利文慶之任，己得專權，俱言於朝：「必有論議，不假面陳；但作文啟，卽為通奏。」憲等以為然，二人齎啟入，白帝曰：「此是常事，邊城將帥足以當之。若出人船，必恐驚擾。」卓購求袁紹急，周毖、伍瓊說卓曰：「夫廢立大事，非常人所及。袁紹不達大體，恐懼出奔，非有他志。今急購之，勢必為變。袁氏樹恩四世，門生故吏徧於天下，若收豪桀以聚徒衆，英雄因之而起，則山東非公之有也。不如赦之，拜一郡守，紹喜於免罪，必無患矣。」卓以為然，乃卽拜紹勃海太守，封邟鄉侯。又以袁術為後將軍，曹操為驍騎校尉。秋，七月，茂貞進逼京師。延王戒丕曰：「今關中藩鎮無可依者，不若自鄜州濟河，幸太原，臣請先往告之。」辛卯，詔幸鄜州；壬辰，上出至渭北；韓建遣其子從允奉表請幸華州，上不許。以建為京畿都指揮、安撫制置及開通四面道路、催促諸道綱運等使。而建奉表相繼，上及從官亦憚遠去，癸巳，至富平，遣宣徽使元公訊召建，面議去留。甲午，建詣富平見上，頓首涕泣言：「方今藩臣跋扈者，非止茂貞。陛下若去宗廟園陵，遠巡邊鄙，臣恐車駕濟河，無復還期。今華州兵力雖微，控帶關輔，亦足自固。臣積聚訓厲，十五年矣，西距長安不遠，願陛下臨之，以圖興復。」上乃從之。乙未，宿下邽；丙申，至華州，以府署為行宮；建視事於龍興寺。茂貞遂入長安，自中和以來所葺宮室、市肆，燔燒俱盡。漢主遣其將梁克貞、李守鄜攻交州，拔之，執靜海節度使曲承美以歸，以其將李進守交州。契丹主大舉入寇，自易、定趣恆州。杜威等至武強，聞之，將自冀、貝而南。彰德節度使張彥澤時在恆州，引兵會之，言契丹可破之狀；威等復趣恆州，以彥澤為前鋒。甲寅，威等至中度橋，契丹已據橋。彥澤帥騎爭之，契丹焚橋而退。晉兵與契丹夾滹沱而軍。閏月，遜將進攻漢軍，諸將並曰：「攻備當在初，今乃令入五六百里，相守經七八月，其諸要害皆已固守，擊之必無利矣。」遜曰：「備是猾虜，更嘗事多，其軍始集，思慮精專，未可干也。今住已久，不得我便，兵疲意沮，計不復生。掎角此寇，正在今日。」乃先攻一營，不利，諸將皆曰：「空殺兵耳！」遜曰：「吾已曉破之之術。」乃敕各持一把茅，以火攻，拔之；一爾勢成，通率諸軍，同時俱攻，斬張南、馮習及胡王沙摩柯等首，破其四十餘營。漢將杜路、劉寧等窮逼請降。董昌將稱帝，集將佐議之。節度副使黃碣曰：「今唐室雖微，天人未厭。齊桓、晉文皆翼戴周室以成霸業。大王興於畎畝，受朝廷厚恩，位至將相，富貴極矣，柰何一旦忽為族滅之計乎！碣寧死為忠臣，不生為叛逆！」昌怒，以為惑衆，斬之，投其首於廁中，罵之曰：「奴賊負我！好聖明時三公不能待，而先求死也！」幷殺其家八十口，同坎瘞之。又問會稽令吳鐐，對曰：「大王不為真諸侯以傳子孫，乃欲假天子以取滅亡邪！」昌亦族誅之。又謂山陰令張遜曰：「汝有能政，吾深知之，俟吾為帝，命汝知御史臺。」遜曰：「大王起石鏡鎮，建節浙東，榮貴近二十年，何苦效李錡、劉闢之所為乎！浙東僻處海隅，巡屬雖有六州，大王若稱帝，彼必不從，徒守空城，為天下笑耳！」昌又殺之，謂人曰：「無此三人者，則人莫我違矣！」庚午，改佑國軍曰永平。又註孫子，為之序，以為：「兵者，刑也；刑者，政事也；為夫子之徒，實仲由、冉有之事也。不知自何代何人分為二道曰文、武，離而俱行，因使縉紳之士不敢言兵，或恥言之；苟有言者，世以為粗暴異人，人不比數。嗚呼！亡失根本，斯最為甚！禮曰：『四郊多壘，此卿大夫之辱也。』歷觀自古，樹立其國，滅亡其國，未始不由兵也。主兵者必聖賢、材能、多聞博識之士乃能有功，議於廊廟之上，兵形已成，然後付之於將。漢祖言『指蹤者人也，獲兔者犬也』，此其是也。彼為相者曰：『兵非吾事，吾不當知。』君子曰：『勿居其位可也！』」是歲，郡國十二地震。泰以所授景使持節、太傅、大將軍、兼尚書令、河南大行臺、都督河南諸軍事回授王思政，思政並讓不受；頻使敦諭，唯受都督河南諸軍事。張天錫攻李儼大夏、武始二郡，下之。常據敗儼兵于葵谷，天錫進屯左南。儼懼，退守枹罕，遣其兄子純謝罪於秦，且請救。秦王堅使前將軍楊安、建威將軍王撫帥騎二萬，會王猛以救儼。春，正月，甲申，魏主嗣如豺山宮；戊子，還平城。劭加吳興太守汝南周嶠冠軍將軍。隨王誕檄亦至，嶠素恇怯，回惑不知所從；府司馬丘珍孫殺之，舉郡應誕。劉昌復築連雲堡。夏，四月，乙未，始安忠武公溫嶠卒，葬於豫章。朝廷欲為之造大墓於元、明二帝陵之北，太尉侃上表曰：「嶠忠誠著於聖世，勳義感於人神。使亡而有知，豈樂今日勞費之事！願陛下慈恩，停其移葬。」詔從之。河西王蒙遜遣尚書郎宗舒等入貢于魏，魏主與之宴，執崔浩之手以示舒等曰：「汝所聞崔公，此則是也。才略之美，於今無比。朕動止咨之，豫陳成敗，若合符契，未嘗失也。」乙酉，朱全忠自河陽如滑州視事，遣使者請糧馬及假道于魏以伐河東，羅弘信不許，又請於鎮，鎮人亦不許。全忠乃自黎陽濟河擊魏。衞將軍楊珧等建議，以為「古者封建諸候，所以藩衞王室；今諸王公皆在京師，非扞城之義。又，異姓諸將居邊，宜參以親戚。」帝乃詔諸王各以戶邑多少為三等，大國置三軍五千人，次國二軍三千人，小國一軍一千一百人；諸王為都督者，各徙其國使相近。八月，癸亥，徙扶風王亮為汝南王，出為鎮南大將軍，都督豫州諸軍事；琅邪王倫為趙王，督鄴城守事；勃海王輔為太原王，監幷州諸軍事；以東莞王伷在徐州，徙封琅邪王；汝陰王駿在關中，徙封扶風王；又徙太原王顒為河間王；汝南王柬為南陽王。輔，孚之子；顒，孚之孫也。其無官者，皆遣就國。諸王公戀京師，皆涕泣而去。又封皇子瑋為始平王，允為濮陽王，該為新都王，遐為清河王。唐諸將請據險以邀周師，宋齊丘曰：「如此，則怨益深。」乃命諸將各自守，毋得擅出擊周兵。由是壽春之圍益急。齊王景達軍于濠州，遙為壽州聲援，軍政皆出於陳覺，景達署紙尾而已，擁兵五萬，無決戰意，將吏畏覺，無敢言者。戊午，赦天下。辛卯，高允權奉表來降。帝諭允權聽周密詣行在，密遂棄東城來奔。蘇州有水通城中，淮南張網綴鈴懸水中，魚鼈過皆知之。吳越遊弈都虞候司馬福欲潛行入城，故以竿觸網；敵聞鈴聲舉網，福因得過，凡居水中三日，乃得入城。由是城中號令與援兵相應，敵以為神。太皇太后聞帝崩，卽日駕之未央宮，收取璽綬。太后召大司馬賢，引見東箱，問以喪事調度；賢內憂，不能對，免冠謝。太后曰：「新都侯莽，前以大司馬奉送先帝大行，曉習故事，吾令莽佐君。」賢頓首：「幸甚！」太后遣使者馳召莽，詔尚書，諸發兵符節、百官奏事、中黃門、期門兵皆屬莽。莽以太后指，使尚書劾賢，帝病不親醫藥，禁止賢不得入宮殿司馬中；賢不知所為，詣闕免冠徒跣謝。己未，莽使謁者以太后詔卽闕下冊賢曰：「賢年少，未更事理，為大司馬，不合衆心，其收大司馬印綬，罷歸第！」卽日，賢與妻皆自殺；家惶恐，夜葬。莽疑其詐死；有司奏請發賢棺，至獄診視，因埋獄中。太皇太后詔「公卿舉可大司馬者」。莽故大司馬，辭位避丁、傅，衆庶稱以為賢，又太皇太后近親，自大司徒孔光以下，舉朝皆舉莽。獨前將軍何武、左將軍公孫祿二人相與謀，以為「往時惠、昭之世，外戚呂、霍、上官持權，幾危社稷；今孝成、孝哀比世無嗣，方當選立近親幼主，不宜令外戚大臣持權；親疏相錯，為國計便。」於是武舉公孫祿可大司馬，而祿亦舉武。庚申，太皇太后自用莽為大司馬、領尚書事。齊州城民趙洛周聞爾朱兆入洛，逐刺史丹楊王蕭贊，以城歸兆。贊變形為沙門，逃入長白山，流轉，卒於陽平。梁人或盜其柩以歸，上猶以子禮葬於陵次。己丑，詔以長孫無忌為太子太師，房玄齡為太傅，蕭瑀為太保，李世勣為詹事，瑀、世勣並同中書門下三品。同中書門下三品自此始。又以左衞大將軍李大亮領右衞率，前詹事于志寧、中書侍郎馬周為左庶子，吏部侍郎蘇勗、中書舍人高季輔為右庶子，刑部侍郎張行成為少詹事，諫議大夫褚遂良為賓客。己巳，魏主珪東如涿鹿，西如馬邑，觀灅源。春，正月，河陽節度使李艽芃引兵逼衞州，田悅守將任履虛詐降，旣而復叛。癸亥，上至鄴，自為文祭魏太祖，曰：「臨危制變，料敵設奇，一將之智有餘，萬乘之才不足。」春，正月，壬辰，詔以檻車徵鄧艾。晉公昭恐艾不從命，敕鍾會進軍成都，又遣賈充將兵入斜谷。昭自將大軍從帝幸長安，以諸王公皆在鄴，乃以山濤為行軍司馬，鎮鄴。仲舉旣廢歸私第，心不自安。子郁，尚世祖妹信義長公主，除南康內史，未之官。子高亦自危，求出為衡、廣諸鎮；郁每乘小輿，蒙婦人衣，與子高謀。會前上虞令陸昉及子高軍主告其謀反。頊在尚書省，因召文武在位議立皇太子。平旦，仲舉、子高入省，皆執之，并郁送廷尉，下詔，於獄賜死，餘黨一無所問。上自臨治兵，以部陳不整，命大將軍張士貴杖中郎將等；怒其杖輕，下士貴吏。魏徵諫曰：「將軍之職，為國爪牙；使之執杖，已非後法，況以杖輕下吏乎！」上亟釋之。乙亥，魏主還平城。十二月，乙酉，司徒、青州刺史霍王元軌坐與越王連謀，廢徙黔州，載以檻車，行至陳倉而死。江都王緒、殿中監郕公裴承先皆戮於市。承先，寂之孫也。三月，封皇太后同母弟田蚡為武安侯，勝為周陽侯。乙卯，帝如丹徒；己巳，謁京陵。初，高祖旣貴，命藏微時耕具以示子孫。帝至故宮，見之，有慚色。近侍或進曰：「大舜躬耕歷山，伯禹親事水土。陛下不覩遺物，安知先帝之至德，稼穡之艱難乎！」正月，甲午，以御史大夫陽武張蒼為丞相。蒼好書，博聞，尤邃律曆。河西世子政德攻晉昌，克之。唐契及弟和、甥李寶同奔伊吾，招集遺民，歸附者至二千餘家，臣於柔然；柔然以契為伊吾王。十一月，甲申，夾馬指揮使尹皓攻晉江猪嶺寨，拔之。春，哀牢王柳貌率其民五萬餘戶內附，以其地置哀牢、博南二縣。始通博南山，度蘭倉水，行者苦之，歌曰：「漢德廣，開不賓；度蘭倉，為他人。」晦立幡戒嚴，謂司馬庾登之曰：「今當自下，欲屈卿以三千人守城，備禦劉粹。」登之曰：「下官親老在都，又素無部衆，情計二三，不敢受此旨。」晦仍問諸將佐：「戰士三千足守城否？」南蠻司馬周超對曰：「非徒守城而已，若有外寇，可以立功。」登之因曰：「超必能辨，下官請解司馬、南郡以授之。」晦卽於坐命超為司馬，領南義陽太守。轉登之為長史，南郡如故。登之，蘊之孫也。司馬昭初圍壽春，王基、石苞等皆欲急攻之，昭以為「壽春城固而衆多，攻之必力屈；若有外寇，表裏受敵，此危道也。今三叛相聚於孤城之中，天其或者使同就戮，吾當以全策縻之。但堅守三面，若吳賊陸道而來，軍糧必少；吾以游兵輕騎絕其轉輸，可不戰而破也。吳賊破，欽等必成禽矣！」乃命諸軍按甲而守之，卒不煩攻而破。議者又以為「淮南仍為叛逆，吳兵室家在江南，不可縱，宜悉坑之。」昭曰：「古之用兵，全國為上，戮其元惡而已。吳兵就得亡還，適可以示中國之大度耳。」一無所殺，分布三河近郡以安處之。拜唐咨安遠將軍，其餘裨將，咸假位號，衆皆悅服。其淮南將士吏民為誕所脅略者，皆赦之。聽文鴦兄弟收斂父喪，給其車牛，致葬舊墓。初，大亮為龐玉兵曹，為李密所獲，同輩皆死，賊帥張弼見而釋之，遂與定交。及大亮貴，求弼，欲報其德，弼時為將作丞，自匿不言。大亮遇諸途而識之，持弼而泣，多推家貲以遺弼，弼拒不受。大亮言於上，乞悉以其官爵授弼，上為之擢弼為中郎將。時人皆賢大亮不負恩，而多弼之不伐也。丁酉，立皇弟叔平為湘東王，叔敖為臨賀王，叔宣為陽山王，叔穆為西陽王。八月，甲辰，候騎獲莫離支諜者高竹離，反接詣軍門。上召見，解縛問曰：「何瘦之甚？」對曰：「竊道間行，不食數日矣。」命賜之食，謂曰：「爾為諜，宜速反命。為我寄語莫離支：欲知軍中消息，可遣人徑詣吾所，何必間行辛苦也！」竹離徒跣，上賜屩而遣之。右相河間郡公李義府典選，恃中宮之勢，專以賣官為事，銓綜無次，怨讟盈路，上頗聞之，從容謂義府曰：「卿子及壻頗不謹，多為非法。我尚為卿掩覆，卿宜戒之！」義府勃然變色，頸頰俱張，曰：「誰告陛下？」上曰：「但我言如是，何必就我索其所從得邪！」義府殊不引咎，緩步而去。上由是不悅。初，趙主曜長子儉，次子胤。胤年十歲，長七尺五寸，漢主聰奇之，謂曜曰：「此兒神氣，非義真之比也，當以為嗣。」曜曰：「藩國之嗣，能守祭祀足矣，不敢亂長幼之序。」聰曰：「卿之勳德，當世受專征之任，非他臣之比也，吾當更以一國封義真。」乃封儉為臨海王，立胤為世子。旣長，多力善射，驍捷如風。靳準之亂，沒於黑匿郁鞠部。陳安旣敗，胤自言於郁鞠，郁鞠大驚，禮而歸之。曜悲喜，謂羣臣曰：「義光雖已為太子，然沖幼儒謹，恐不堪今之多難。義孫，故世子也，材器過人，且涉歷艱難。吾欲法周文王、漢光武，以固社稷而安義光，何如？」太傅呼延晏等皆曰：「陛下為國家無窮之計，豈惟臣等賴之，實宗廟四海之慶。」左光祿大夫卜泰、太子太保韓廣進曰：「陛下以廢立為是，不應更問羣臣；若以為疑，固樂聞異同之言。臣竊以為廢太子，非也。昔文王定嗣於未立之前，則可也；光武以母失恩而廢其子，豈足為聖朝之法！曏以東海為嗣，未必不如明帝也。胤文武才略，誠高絕於世；然太子孝友仁慈，亦足為承平賢主。況東宮者，民、神所繫，豈可輕動！陛下誠欲如是，臣等有死而已，不敢奉詔。」曜默然。胤進曰：「父之於子，當愛之如一，今黜熙而立臣，臣何敢自安！陛下苟以臣為頗堪驅策，豈不能輔熙以承聖業乎！必若以臣代熙，臣請效死於此，不敢聞命。」因歔欷流涕。曜亦以熙羊后所生，不忍廢也，乃追諡前妃卜氏為元悼皇后。泰，卽胤之舅也，曜喜其公忠，以為上光祿大夫、儀同三司、領太子太傅；封胤為永安王，拜侍中、衞大將軍、都督二宮禁衞諸軍事、開府儀同三司、錄尚書事。命熙於胤盡家人之禮。秋，八月，丙申，以門下侍郎、同平章事李回同平章事，充西川節度使。三月，己丑，分瀚海都督俱羅勃部置燭龍州。五月，丁丑，周以譙王儉為大冢宰。庚辰，以233cc公亮為大司徒，鄭公達奚震為大宗伯，梁公侯莫陳芮為大司馬，應公獨孤永業為大司寇，鄭公韋孝寬為大司空。中散騎常侍張融言於利鹿孤曰：「焦朗兄弟據魏安，潛通姚氏，數為反覆，今不取，後必為朝廷憂。」利鹿孤遣傉檀討之，朗面縛出降，傉檀送于西平，徙其民於樂都。徐世勣據李密舊境，未有所屬。魏徵隨密至長安，乃自請安集山東，上以為祕書丞，乘傳至黎陽，遺徐世勣書，勸之早降。世勣遂決計西向，謂長史陽翟郭孝恪曰：「此民衆土地，皆魏公有也；吾若上表獻之，是利主之敗，自為功以邀富貴也，吾實恥之。今宜籍郡縣戶口士馬之數以啟魏公，使自獻之。」乃遣孝恪詣長安，又運糧以餉淮安王神通。上聞世勣使者至，無表，止有啟與密，甚怪之。孝恪具言世勣意，上乃嘆曰：「徐世勣不背德，不邀功，真純臣也！」賜姓李。以孝恪為宋州刺史，使與世勣經營虎牢以東，所得州縣，委之選補。閏月，吐蕃寇鄯、廓、河、芳等州，敕左監門衞中郎將令狐智通發興、鳳等州兵以禦之。己卯，詔以吐蕃犯塞，停封中嶽。乙酉，以洛州牧周王顯為洮州道行軍元帥，將工部尚書劉審禮等十二總管，幷州大都督相王輪為涼州道行軍元帥，將左衞大將軍契苾何力等，以討吐蕃。二王皆不行。桓玄厲兵訓卒，常伺朝廷之隙，聞孫恩逼京師，建牙聚衆，上疏請討之。元顯大懼。會恩退，元顯以詔書止之，玄乃解嚴。郭廷謂使者自金陵還，知唐不能救，命錄事參軍鄱陽李延鄒草降表。延鄒責以忠義，廷謂以兵臨之，延鄒擲筆曰：「大丈夫終不負國為叛臣作降表！」廷謂斬之，舉濠州降，得兵萬人，糧數萬斛。唐主賞李延鄒之子以官。劉言聞希崇立，遣兵趣潭州，聲言討其篡奪之罪，壬午，軍于益陽之西。希崇懼，癸未，發兵二千拒之，又遣使如朗州求和，請為鄰藩。掌書記桂林李觀象說言曰：「希萼舊將佐猶在長沙，此必不欲與公為鄰；不若先檄希崇取其首，然後圖湖南，可兼有也。」言從之。希崇畏言，卽斷都軍判官楊仲敏、掌書記劉光輔、牙內指揮使魏師進、都押牙黃勍等十餘人首，遣前辰陽縣令李翊齎送朗州；至則腐敗，言與王逵等皆以為非仲敏等首，怒責翊，翊惶恐自殺。柔然可汗阿那瓌將至魏，魏主使司空京兆王繼、侍中崔光等相次迎之，賜勞甚厚。魏主引見阿那瓌於顯陽殿，因置宴，置阿那瓌位於親王之下。宴將罷，阿那瓌執啟立於座後，詔引至御座前，阿那瓌再拜言曰：「臣以家難，輕來詣闕，本國臣民，皆已逃散。陛下恩隆天地，乞兵送還本國，誅翦叛逆，收集亡散，臣當統帥遺民，奉事陛下。言不能盡，別有啟陳。」仍以啟授中書舍人常景以聞。景，爽之孫也。弘農王以鄂岳觀察使劉存為西南面都招討使，岳州刺史陳知新為岳州團練使，廬州觀察使劉威為應援使，別將許玄應為監軍，將水軍三萬以擊楚。楚王馬殷甚懼，靜江軍使楊定真賀曰：「我軍勝矣！」殷問其故，定真曰：「夫戰懼則勝，驕則敗。今淮南兵直趨吾城，是驕而輕敵也；而王有懼色，吾是以知其必勝也。」顯祖時年十二，侍中、車騎大將軍乙渾專權，矯詔殺尚書楊保年、平陽公賈愛仁、南陽公張天度于禁中。侍中、司徒、平原王陸麗治疾於代郡溫泉，乙渾使司衞監穆多侯召之。多侯謂麗曰：「渾有無君之心。今宮車晏駕，王德望素重，姦臣所忌，宜少淹留以觀之；朝廷安靜，然後入，未晚也。」麗曰：「安有聞君父之喪，慮患而不赴者乎！」卽馳赴平城。乙渾所為多不法，麗數爭之。戊申，渾又殺麗及穆多侯。多侯，壽之弟也。己酉，魏以渾為太尉、錄尚書事，東安王劉尼為司徒，尚書左僕射代人和其奴為司空。殿中尚書順陽公郁謀誅乙渾，渾殺之。關中久雨穀貴，上將幸東都，召京兆尹裴耀卿謀之，對曰：「關中帝業所興，當百代不易；但以地狹穀少，故乘輿時幸東都以寬之。臣聞貞觀、永徽之際，祿廩不多，歲漕關東一二十萬石，足以周贍，乘輿得以安居。今用度浸廣，運數倍於前，猶不能給，故使陛下數冒寒暑以恤西人。今若使司農租米悉輸東都，自都轉漕，稍實關中，苟關中有數年之儲，則不憂水旱矣。且吳人不習河漕，所在停留，日月旣久，遂生隱盜。臣請於河口置倉，使吳船至彼卽輸米而去，官自雇載分入河、洛。又於三門東西各置一倉，至者貯納，水險則止，水通則下，或開山路，車運而過，則無復留滯，省費鉅萬矣。河、渭之濱，皆有漢、隋舊倉，葺之非難也。」上深然其言。太尉裕至洛陽，行視城塹，嘉毛脩之完葺之功，賜衣服玩好，直二千萬。壬申，敕兩京諸州各置大雲寺一區，藏大雲經，使僧升高座講解，其撰疏僧雲宣等九人皆賜爵縣公，仍賜紫袈裟、銀龜袋。己酉，以吳越王元瓘為天下兵馬元帥。昇州刺史張雄卒，馮弘鐸代之為刺史。又遣諫大夫五十人分鑄錢於郡國。五月，安都自京口還建康，部伍入于石頭。六月，帝引安都宴於嘉德殿，又集其部下將帥會于尚書朝堂，於坐收安都，囚于嘉德西省，又收其將帥，盡奪馬仗而釋之。因出蔡景歷表，以示於朝，乃下詔暴其罪惡，明日，賜死，宥其妻子，資給其喪。是歲，城陽哀王雲薨；無子，國除。十一月，司空劉寵免。十二月，以衞尉周景為司空。景，榮之孫也。契丹主見所過城邑丘墟，謂蕃、漢羣臣曰：「致中國如此，皆燕王之罪也。」顧張礪曰：「爾亦有力焉。」夏，四月，庚子，有彗星出西北。先是，河北節度使皆親冒寒暑，與士卒均勞逸。及弘靖至，雍容驕貴，肩輿於萬衆之中，燕人訝之。弘靖莊默自尊，涉旬乃一出坐決事，賓客將吏罕得聞其言，情意不接，政事多委之幕僚。而所辟判官韋雍輩多年少輕薄之士，嗜酒豪縱，出入傳呼甚盛，或夜歸燭火滿街，皆燕人所不習也。詔以錢百萬緡賜將士，弘靖留其二十萬緡充軍府雜用，雍輩復裁刻軍士糧賜，繩之以法，數以反虜詬責吏卒，謂軍士曰：「今天下太平，汝曹能挽兩石弓，不若識一丁字！」由是軍中人人怨怒。勣與妻族不協，欲陷之，為飛語，告有鄰妄稱圖讖，交構東宮，指斥乘輿。林甫令京兆士曹吉溫與御史鞫之，乃勣首謀也。溫令勣連引曾等入臺。十二月，甲戌，有鄰、勣及曾等皆杖死，積尸大理，妻子流遠方；中外震慄。嗣虢王巨貶義陽司馬。巨，邕之子也。別遣監察御史羅希奭往按李邕，太子亦出良娣為庶人。河中、晉絳節度使邠宣公杜黃裳薨。鸞臺侍郎、知納言事、同鳳閣鸞臺三品韋安石舉奏張易之等罪，敕付安石及右庶子、同鳳閣鸞臺三品唐休璟鞫之，未竟而事變。八月，甲寅，以安石兼檢校揚州刺史，庚申，以休璟兼幽營都督、安東都護。休璟將行，密言於太子曰：「二張恃寵不臣，必將之亂。殿下宜備之。」春，正月，壬戌，羌酋凍就內附，以其地置劍州。冬，十月，乙卯，漢帝告祠高廟，使行御史大夫張音持節奉璽綬詔冊，禪位于魏。王三上書辭讓，乃為壇於繁陽，辛未，升壇受璽綬，卽皇帝位，燎祭天地、嶽瀆，改元，大赦。九月，庚辰，以洺州刺史李光顏為陳州刺史，充忠武都知兵馬使。以泗州刺史令狐通為壽州防禦使。通，彰之子也。丙戌，以山南東道節度使袁滋為荊南節度使，以荊南節度使嚴綬為山南東道節度使。龔壯以為人之行莫大於忠孝；旣報父、叔之仇，又欲使壽事晉，壽不從。乃詐稱耳聾，手不制物，辭歸，以文籍自娛，終身不復至成都。乙未，進軍白巖城。丙申，右衞大將軍李思摩中弩矢，上親為之吮血；將士聞之，莫不感動。烏骨城遣兵萬餘為白巖聲援，將軍契苾何力以勁騎八百擊之，何力挺身陷陳，槊中其腰；尚輦奉御薛萬備單騎往救之，拔何力於萬衆之中而還。何力氣益憤，束瘡而戰，從騎奮擊，遂破高麗兵，追奔數十里，斬首千餘級，會暝而罷。萬備，萬徹之弟也。李晟以涇州倚邊，屢害軍帥，常為亂根，奏請往理不用命者，力田積粟以攘吐蕃。癸卯，以晟兼鳳翔、隴右節度等使及四鎮、北庭、涇原行營副元帥，進爵西平王。時李楚琳入朝，晟請與俱至鳳翔斬之，以懲逆亂。上以新復京師，務安反仄，不許。楊朝晟疾亟，召僚佐謂曰：「朝晟必不起，朔方命帥多自本軍，雖徇衆情，殊非國體。寧州刺史劉南金，練習軍旅，宜使攝行軍，且知軍事，比朝廷擇帥，必無虞矣。」又以手書授監軍劉英倩，英倩以聞。軍士私議曰：「朝廷命帥，吾納之，卽命劉君，吾事之；若命帥於他軍，彼必以其麾下來，吾屬被斥矣，必拒之。」淮安王神通將關內兵至冀州，與李藝兵合。又發邢、洺、相、魏、恆、趙等兵合五萬餘人，與劉黑闥戰於饒陽城南，布陳十餘里；黑闥衆少，依隄單行而陳以當之。會風雪，神通乘風擊之，旣而風返，神通大敗，士馬軍資失亡三分之二。李藝居西偏，擊高雅賢，破之，逐奔數里，聞大軍不利，退保藁城；黑闥就擊之，藝亦敗，薛萬均、萬徹皆為所虜，截髮驅之。萬均兄弟亡歸，藝引兵歸幽州。黑闥兵勢大振。後秦王萇自故縣如新平。後有詔掖庭養視，上屬籍宗正。時掖庭令張賀，嘗事戾太子，思顧舊恩，哀曾孫，奉養甚謹，以私錢供給，敎書。旣壯，賀欲以女孫妻之。是時昭帝始冠，長八尺二寸。賀弟安世為右將軍，輔政，聞賀稱譽皇曾孫，欲妻以女，怒曰：「曾孫乃衞太子後也，幸得以庶人衣食縣官足矣，勿復言予女事！」於是賀止。時暴室嗇夫許廣漢有女，賀乃置酒請廣漢，酒酣，為言「曾孫體近，下乃關內侯，可妻也。」廣漢許諾。明日，嫗聞之，怒。廣漢重令人為介，遂與曾孫；賀以家財聘之。曾孫因依倚廣漢兄弟及祖母家史氏，受詩於東海澓中翁，高材好學；然亦喜游俠，鬬雞走狗，以是具知閭里姦邪，吏治得失。數上下諸陵，周徧三輔，嘗困於蓮勺鹵中，尤樂杜、鄠之間，率常在下杜。時會朝請，舍長安尚冠里。漢王南渡平陰津，至洛陽新城。三老董公遮說王曰：「臣聞『順德者昌，逆德者亡』；『兵出無名，事故不成』。故曰：『明其為賊，敵乃可服。』項羽為無道，放殺其主，天下之賊也。夫仁不以勇，義不以力，大王宜率三軍之衆為之素服，以告諸侯而伐之，則四海之內莫不仰德，此三王之舉也。」於是漢王為義帝發喪，袒而大哭，哀臨三日，發使告諸侯曰：「天下共立義帝，北面事之。今項羽放殺義帝江南，大逆無道！寡人悉發關中兵，收三河士，南浮江、漢以下，願從諸侯王擊楚之殺義帝者！」是時，巴、蜀四郡鑿山通西南夷，千餘里戍轉相餉。數歲，道不通，士罷餓、離暑濕死者甚衆；西南夷又數反，發兵興擊，費以巨萬計而無功。上患之，詔使公孫弘視焉。還奏事，盛毀西南夷無所用，上不聽。弘每朝會，開陳其端，使人主自擇，不肯面折廷爭。於是上察其行慎厚，辯論有餘，習文法吏事，緣飾以儒術，大說之，一歲中遷至左內史。秋，七月，蕭嵩奏：「自祠后土以來，屢獲豐年，宜因還京賽祠。」上從之。燕王皝自帥諸將軍迎遼，遼密與燕謀覆趙軍。皝遣慕容恪伏精騎七千於密雲山，大敗麻秋於三藏口，死者什六七。秋步走得免，陽裕為燕所執。初，太原王奇舉兵建安，南、北之民翕然從之。蘭汗遣其兄子全討奇，奇擊滅之，匹馬不返，進屯乙連。盛旣誅汗，命奇罷兵。奇用丁零嚴生、烏桓王龍之謀，遂不受命，甲寅，勒兵三萬餘人進至橫溝，去龍城十里。盛出擊，大破之，執奇而還，斬其黨百餘人，賜奇死，桓王之嗣遂絕。羣臣固請上尊號，盛弗許。春，正月，乙亥朔，齊太子恆卽皇帝位，生八年矣；改元承光，大赦。尊齊主為太上皇帝，皇太后為太皇太后，皇后為太上皇后。以廣寧王孝珩為太宰。河西胡曹龍等擁部衆二萬人來入蒲子，張外降之，推龍為大單于。立張耳為趙王。己丑，加樞密使趙延壽同平章事。魏太師魯郡王肅卒。趙將劉徵帥衆數千，浮海抄東南諸縣，殺南沙都尉許儒。丙午，紹宗至城下，引步騎萬人攻潼州刺史郭鳳營，矢下如雨。淵明醉，不能起，命諸將救之，皆不敢出。北兗州刺史胡貴孫謂譙州刺史趙伯超曰：「吾屬將兵而來，本欲何為，今遇敵而不戰乎？」伯超不能對。貴孫獨帥麾下與東魏戰，斬首二百級。伯超擁衆數千不敢救，謂其下曰：「虜盛如此，與戰必敗，不如全軍早歸。」皆曰「善！」遂遁還。十一月，丁亥，以天官侍郎韋承慶為鳳閣侍郎、同平章事。延賞數言「晟不宜久典兵，請以鄭雲逵代之。」上曰：「當令自擇代者。」乃謂晟曰：「朕以百姓之故，與吐蕃和親決矣。大臣旣與吐蕃有怨，不可復之鳳翔，宜留朝廷，朝夕輔朕；自擇一人可代鳳翔者。」晟薦都虞候邢君牙。君牙，樂壽人也。丙午，以君牙為鳳翔尹兼團練使。丁未，加晟太尉、中書令，勳、封如故；餘悉罷之。春，正月，庚辰，上以漕運自晉、漢以來不給斗耗，綱吏多以虧欠抵死，詔自今每斛給耗一斗。武威王禿髮烏孤醉，走馬傷脅而卒，遺令立長君。國人立其弟利鹿孤，諡烏孤曰武王，廟號列祖。利鹿孤大赦，徙治西平。初，吐突承璀方貴寵用事，為淮南監軍；李鄘為節度使，性剛嚴，與承璀互相敬憚，故未嘗相失。承璀歸，引鄘為相；鄘恥由宦官進，及將佐出祖，樂作，鄘泣下曰：「吾老安外鎮，宰相非吾任也！」戊寅，鄘至京師，辭疾，不入見，不視事，百官到門，皆辭不見。六月，甲子，上御三殿，令左右軍、敎坊、內園為擊毬、手搏、雜戲。戲酣，有斷臂、碎首者，夜漏數刻乃罷。壬午，下詔討高麗。敕幽州總管元弘嗣往東萊海口造船三百艘，官吏督役，晝夜立水中，略不敢息，自腰以下皆生蛆，死者什三四。夏，四月，庚午，車駕至涿郡之臨朔宮，文武從官九品以上，並令給宅安置。先是，詔總徵天下兵，無問遠近，俱會於涿。又發江淮以南水手一萬人，弩手三萬人，嶺南排鑹手三萬人，於是四遠奔赴如流。五月，敕河南、淮南、江南造戎車五萬乘送高陽，供載衣甲幔幕，令兵士自挽之，發河南、北民夫以供軍須。秋，七月，發江、淮以南民夫及船運黎陽及洛口諸倉米至涿郡，舳艫相次千餘里，載兵甲及攻取之具，往還在道常數十萬人，填咽於道，晝夜不絕，死者相枕，臭穢盈路，天下騷動。十一月，戊寅，羣臣上皇帝尊號曰應天皇帝，皇后曰順天皇后。壬午，上與后謁謝太廟，赦天下；相王、太平公主加實封，皆滿萬戶。上於是采谷永、劉向所言災異咎驗皆在後宮之意以報之，且曰：「吏拘於法，亦安足過！蓋矯枉者過直，古今同之。且財幣之省，特牛之祠，其於皇后，所以扶助德美，為華寵也。咎根不除，災變相襲，祖宗且不血食，何戴侯也！傳不云乎：『以約失之者鮮』，審皇后欲從其奢與？朕亦當法孝武皇帝也，如此，則甘泉、建章可復興矣。孝文皇帝，朕之師也。皇太后，皇后成法也。假使太后在彼時不如職，今見親厚，又惡可以踰乎！皇后其刻心秉德，謙約為右，垂則列妾，使有法焉！」吐谷渾可汗夸呂，雖通使於魏而寇抄不息，宇文泰將騎三萬踰隴，至姑臧，討之。夸呂懼，請服；旣而復通使於齊。涼州刺史史寧覘知其還，襲之於赤泉，獲其僕射乞伏觸狀。春，正月，戊申，周改元保定。以大冢宰護為都督中外諸軍事；令五府總於天官，事無巨細，皆先斷後聞。秋，七月，大霖雨，遼水暴漲，運船自遼口徑至城下。雨月餘不止，平地水數尺；三軍恐，欲移營，懿令軍中：「敢有言徙者斬！」都督令史張靜犯令，斬之，軍中乃定。賊恃水，樵牧自若，諸將欲取之，懿皆不聽。司馬陳珪曰：「昔攻上庸，八部俱進，晝夜不息，故能一旬之半，拔堅城，斬孟達。今者遠來而更安緩，愚竊惑焉。」懿曰：「孟達衆少而食支一年，將士四倍於達而糧不淹月；以一月圖一年，安可不速！以四擊一，正令失半而克，猶當為之，是以不計死傷，與糧競也。今賊衆我寡，賊飢我飽，水雨乃爾，功力不設，雖當促之，亦何所為！自發京師，不憂賊攻，但恐賊走。今賊糧垂盡而圍落未合，掠其牛馬，抄其樵采，此故驅之走也。夫兵者詭道，善因事變。賊憑衆恃雨，故雖飢困，未肯束手，當示無能以安之。取小利以驚之，非計也。」朝廷聞師遇雨，咸欲罷兵。帝曰：「司馬懿臨危制變，禽淵可計日待也。」王元逵奏拔宣務柵，擊堯山。劉稹遣兵救堯山，元逵擊敗之。詔切責李彥佐、劉沔、王茂元，使速進兵逼賊境，且稱元逵之功以激厲之。加元逵同平章事。虎臨西閤，龍騰中郎二百餘人列拜於前，虎問：「何求？」皆曰：「聖體不安，宜令燕王入宿衞，典兵馬，」或言：「乞以為皇太子。」虎曰：「燕王不在內邪？召以來！」左右言：「王酒病，不能入。」虎曰：「促持輦迎之，當付璽綬。」亦竟無行者。尋惛眩而入。張豺使張雄矯詔殺斌。崔昭緯與李茂貞、王行瑜深相結，得天子過失，朝廷機事，悉以告之。邠寧節度副使崔鋋，昭緯之族也，李谿再入相，昭緯使鋋告行瑜曰：「曏者尚書令之命已行矣，而韋昭度沮之，今又引李谿為同列，相與熒惑聖聽，恐復有杜太尉之事。」行瑜乃與茂貞表稱谿姦邪，昭度無相業，宜罷居散秩。上報曰：「軍旅之事，朕則與藩鎮圖之；至於命相，當出朕懷。」行瑜等論列不已，三月，谿復罷為太子少師。帝自在民間，聞知霍氏尊盛日久，內不能善。旣躬親朝政，御史大夫魏相給事中。顯謂禹、雲、山：「女曹不務奉大將軍餘業，今大夫給事中，他人壹間女，能復自救邪！」後兩家奴爭道，霍氏奴入御史府，欲躢大夫門；御史為叩頭謝，乃去。人以謂霍氏，顯等始知憂。甲申，詔韓弘、裴度條列平蔡將士功狀及蔡之將士降者，皆差第以聞。淮西州縣百姓，給復二年；近賊四州，免來年夏稅。官軍戰亡者，皆為收葬，給其家衣糧五年；其因戰傷殘廢者，勿停衣糧。章邯狐疑，陰使候始成使項羽，欲約。約未成，項羽使蒲將軍日夜引兵渡三戶，軍漳南，與秦軍戰，再破之。項羽悉引兵擊秦軍汙水上，大破之。章邯使人見項羽，欲約。項羽召軍吏謀曰：「糧少，欲聽其約。」軍吏皆曰：「善！」項羽乃與期洹水南殷虛上。已盟，章邯見項羽而流涕，為言趙高。項羽乃立章邯為雍王，置楚軍中，使長史欣為上將軍，將秦軍為前行。臣光曰：天下有道，君子揚于王庭以正小人之罪，而莫敢不服。天下無道，君子囊括不言以避小人之禍，而猶或不免。黨人生昏亂之世，不在其位，四海橫流，而欲以口舌救之，臧否人物，激濁揚清，撩虺蛇之頭，蹺虎狼之尾，以至身被淫刑，禍及朋友，士類殲滅而國隨以亡，不亦悲乎！夫唯郭泰旣明且哲，以保其身，申屠蟠見幾而作，不俟終日，卓乎其不可及已！乙卯，蜀主以前鎮江軍節度使張武為峽路應援招討使。秋，七月，林邑復陷日南，殺督護劉雄。帝欲褒崇梁冀，使中朝二千石以上會議其禮。特進胡廣、太常羊溥、司隸校尉祝恬、太中大夫邊韶等咸稱冀之勳德宜比周公，錫之山川、土田、附庸。黃瓊獨曰：「冀前以親迎之勞，增邑萬三千戶；又其子胤亦加封賞。今諸侯以戶邑為制，不以里數為限，冀可比鄧禹，合食四縣。」朝廷從之。於是有司奏：「冀入朝不趨，劍履上殿，謁讚不名，禮儀比蕭何；悉以定陶、陽成餘戶增封為四縣，比鄧禹；賞賜金錢、奴婢、綵帛、車馬、衣服、甲第，比霍光；以殊元勳。每朝會，與三會絕席。十日一入，平尚書事。宣布天下，為萬世法。」冀猶以所奏禮簿，意不悅。黃回不樂在郢州，固求南兗，遂帥部曲輒還；辛卯，改都督南兗等五州諸軍事、南兗州刺史。春，正月，甲午朔，蜀大赦。春，三月，甲午，丞相李蔡坐盜孝景園堧地，葬其中，當下吏，自殺。時上禁行惡錢，有二人在市，以惡錢易好者，武候執以聞，上令悉斬之，綽進諫曰：「此人所坐當杖，殺之非法。」上曰：「不關卿事。」綽曰：「陛下不以臣愚暗，置在法司，欲妄殺人，豈得不關臣事！」上曰：「撼大木，不動者當退。」對曰：「臣望感天心，何論動木。」上復曰：「啜羹者熱則置之，天子之威，欲相挫邪！」綽拜而益前，訶之，不肯退，上遂入。治書侍御史柳彧復上奏切諫，上乃止。帝問太尉楊賜以黃巾事，賜所對切直，帝不悅。夏，四月，賜坐寇賊免。以太僕弘農鄧盛為太尉。已而帝閱錄故事，得賜與劉陶所上張角奏，乃封賜為臨晉侯，陶為中陵鄉侯。丙辰，高力士流巫州，王承恩流播州，魏悅流溱州，陳玄禮勒致仕；置如仙媛於歸州，玉真公主出居玉真觀。上更選後宮百餘人，置西內，備灑掃。令萬安、咸宜二公主視服膳；四方所獻珍異，先薦上皇。然上皇日以不懌，因不茹葷，辟穀，浸以成疾。上初猶往問安，旣而上亦有疾，但遣人起居。其後上稍悔悔寤，惡輔國，欲誅之，畏其握兵，竟猶豫不能決。以揚州刺史晉熙王燮為司徒。戊申，置北庭都護府於庭州。謝朏輕舟出詣闕，詔以為侍中、司徒、尚書令。朏辭腳疾不堪拜謁，角巾自輿詣雲龍門謝。詔見於華林園，乘小車就席。明旦，上幸朏宅，宴語盡懽。朏固陳本志，不許；因請自還東迎母，許之。臨發，上復臨幸，賦詩餞別；王人送迎，相望於道。及還，詔起府於舊宅，禮遇優異。朏素憚煩，不省職事，衆頗失望。魏史寧曉諭涼州吏民，率皆歸附，獨宇文仲和據城不下。五月，獨孤信使諸將夜攻其東北，自帥壯士襲其西南，遲明，克之，遂擒仲和。西域都護班超發龜茲、鄯善等八國兵合七萬餘人討焉耆，到其城下，誘焉耆王廣、尉犂王汎等於陳睦故城，斬之，傳首京師；因縱兵鈔掠，斬首五千餘級，獲生口萬五千人，更立焉耆左侯元孟為焉耆王。超留焉耆半歲，慰撫之。於是西域五十餘國悉納質內屬，至于海濱，四萬里外，皆重譯貢獻。甲戌，立皇子禕為東海王，昶為義陽王。饒州大水，漂失四千七百戶。先成請條列為狀以白王建，宗侃卽命先成草之，大指言：「今所白之事，須四面通共，宗侃所司止於北面，或所白可從，乞以牙舉施行。」事凡七條：「其一，乞招安山中百姓。其二，乞禁諸寨軍士及子弟無得一人輒出淘虜，仍表諸寨之旁七里內聽樵牧，敢越表者斬。其三，乞置招安寨，中容數千人，以處所招百姓，宗侃請選所部將校謹幹者為招安將，使將三十人晝夜執兵巡衞。其四，招安之事須委一人總領，今牓帖旣下，諸寨必各遣軍士入山招安，百姓見之無不驚疑，如鼠見貍，誰肯來者！欲招之必有其術，願降帖付宗侃專掌其事。其五，乞嚴勒四寨指揮使，悉索前日所虜彭州男女老幼集於營場，有父子、兄弟、夫婦自相認者卽使相從，牒其人數，部送招安寨，有敢私匿一人者斬；仍乞勒府中諸營，亦令嚴索，有自軍前先寄歸者，量給資糧，悉部送歸招安寨。其六，乞置九隴行縣於招安寨中，以前南鄭令王丕攝縣令，設置曹局，撫安百姓，擇其子弟之壯者，給帖使自入山招其親戚；彼知司徒嚴禁侵掠，前日為軍士所虜者，皆獲安堵，必歡呼踊躍，相帥下山，如子歸母，不日盡出。其七，彭州土地宜麻，百姓未入山時多漚藏者，宜令縣令曉諭，各歸田里，出所漚麻鬻之，以為資糧，必漸復業。」建得之大喜，卽行之，悉如所申。十二月，魏丞相泰遣儀同李虎、李弼、趙貴擊曹泥於靈州。鮑宣上書曰：「陛下父事天，母事地，子養黎民；卽位以來，父虧明，母震動，子訛言相驚恐。今日食於三始，誠可畏懼。小民正朔日尚恐毀敗器物，何況於日虧乎！陛下深內自責，避正殿，舉直言，求過失，罷退外親及旁仄素餐之人，徵拜孔光為光祿大夫，發覺孫寵、息夫躬過惡，免官遣就國，衆庶歙然，莫不說喜。天人同心，人心說則天意解矣。乃二月丙戌，白虹干日，連陰不雨，此天下憂結未解，民有怨望未塞者也。侍中、駙馬都尉董賢，本無葭莩之親，但以令色、諛言自進，賞賜無度，竭盡府臧，幷合三第，尚以為小，復壞暴室。賢父、子坐使天子使者，將作治第，行夜吏卒皆得賞賜，上冢有會，輒太官為供。海內貢獻，當養一君，今反盡之賢家，豈天意與民意邪！天不可久負，厚之如此，反所以害之也！誠欲哀賢，宜為謝過天地，解讎海內，免遣就國，收乘輿器物還之縣官，可以父子終其性命；不者，海內之所仇，未有得久安者也。孫寵、息夫躬不宜居國，可皆免，以視天下。復徵何武、師丹、彭宣、傅喜，曠然使民易視，以應天心，建立大政，興太平之端。」上感大異，納宣言，徵何武、彭宣；拜鮑宣為司隸。三月，丙戌，鉅鹿元公裴秀卒。太后薨。漢相國粲使其黨王平謂太弟义曰：「適奉中詔，云京師將有變，宜衷甲以備非常。」义信之，命宮臣皆衷甲以居。粲馳遣告靳準、王沈。準以白漢主聰曰：「太弟將為亂，已衷甲矣！」聰大驚曰：「寧有是邪！」王沈等皆曰：「臣等聞之久矣，屢言之，而陛下不之信也。」聰使粲以兵圍東宮。粲使準、沈收氐、羌酋長十餘人，窮問之，皆懸首高格，燒鐵灼目，酋長自誣與义謀反。聰謂沈等曰：「吾今而後知卿等之忠也！當念知無不言，勿恨往日言而不用也！」於是誅東宮官屬及义素所親厚，準、沈等素所憎怨者大臣數十人，阬士卒萬五千餘人。夏，四月，廢义為北部王，粲尋使準賊殺之。义形神秀爽，寬仁有器度，故士心多附之。聰聞其死，哭之慟，曰：「吾兄弟止餘二人而不相容，安得使天下知吾心邪！」氐、羌叛者甚衆，以靳準行車騎大將軍，討平之。癸巳，以蘇毗王子悉諾邏為懷義王，賜姓名李忠信。麻秋說苻洪曰：「冉閔、石祗方相持，中原之亂未可平也。不如先取關中，基業已固，然後東爭天下，誰能敵之。」洪深然之。旣而秋因宴鴆洪，欲幷其衆；世子健收秋斬之。洪謂健曰：「吾所以未入關者，以為中州可定；今不幸為豎子所困。中州非汝兄弟所能辦，我死，汝急入關！」言終而卒。健代統其衆，乃去大都督、大將軍、三秦王之號，稱晉官爵，遣其叔父安來告喪，且請朝命。太子還長安。十二月，甲午，呂諲領度支使。春，正月，乙卯朔，大饗萬象神宮，太后服袞冕，搢大圭，執鎮圭為初獻，皇帝為亞獻，太子為終獻。先詣昊天上帝座，次高祖、太宗、高宗，次魏國先王，次五方帝座。太后御則天門，赦天下，改元。丁巳，太后御明堂，受朝賀。戊午，布政于明堂，頒九條以訓百官。己未，御明堂，饗羣臣。契丹主年少，好遊戲，不親國事；每夜酣飲，達旦乃寐，日中方起，國人謂之睡王。後更名明。上乃遣中使諭之曰：「朕本性甚好推誠，亦能納諫。將謂君臣一體，全不隄防，緣推誠不疑，多被姦人賣弄。今所致患害，朕思亦無他，其失反在推誠。又，諫官論事，少能慎密，例自矜衒，歸過於朕以自取名。朕從卽位以來，見奏對論事者甚多，大抵皆是雷同，道聽塗說，試加質問，遽卽辭窮。若有奇才異能，在朕豈惜拔擢。朕見從前已來，事祗如此，所以近來不多取次對人，亦非倦於接納。卿宜深悉此意。」贄以人君臨下，當以誠信為本。諫者雖辭情鄙拙，亦當優容以開言路，若震之以威，折之以辯，則臣下何敢盡言，乃復上疏，其略曰：「天子之道，與天同方，天不以地有惡木而廢發生，天子不以時有小人而廢聽納。」又曰：「唯信與誠，有失無補。一不誠則心莫之保，一不信則言莫之行。陛下所謂失於誠信以致患害者，臣竊以斯言為過矣。」又曰：「馭之以智則人詐，示之以疑則人偷。上行之則下從之，上施之則下報之。若誠不盡於己而望盡於人，衆必怠而不從矣。不誠於前而曰誠於後，衆必疑而不信矣。是知誠信之道，不可斯須而去身。願陛下慎守而行之有加，恐非所以為悔者也！」又曰：「臣聞仲虺贊揚成湯，不稱其無過而稱其改過；吉甫歌誦周宣，不美其無闕而美其補闕。是則聖賢之意較然著明，惟以改過為能，不以無過為貴。蓋為人之行己，必有過差，上智下愚，俱所不免，智者改過而遷善，愚者恥過而遂非；遷善則其德日新，遂非則其惡彌積。」又曰：「諫官不密自矜，信非忠厚，其於聖德固亦無虧。陛下若納諫不違，則傳之適足增美；陛下若違諫不納，又安能禁之勿傳！」又曰：「侈言無驗不必用，質言當理不必違。辭拙而效速者不必愚，言甘而利重者不必智。是皆考之以實，慮之以終，其用無他，唯善所在。」又曰：「陛下所謂『比見奏對論事皆是雷同道聽塗說者』。臣竊以衆多之議，足見人情，必有可行，亦有可畏，恐不宜一概輕侮而莫之省納也。陛下又謂『試加質問，卽便辭窮』。臣但以陛下雖窮其辭而未窮其理，能服其口而未服其心。」又曰：「為下者莫不願忠，為上者莫不求理。然而下每苦上之不理，上每苦下之不忠。若是者何？兩情不通故也。下之情莫不願達於上，上之情莫不求知於下，然而下恆苦上之難達，上恆苦下之難知。若是者何？九弊不去故也。所謂九弊者，上有其六而下有其三：好勝人，恥聞過，騁辯給，眩聰明，厲威嚴，恣強愎，此六者，君上之弊也；諂諛，顧望，畏愞，此三者，臣下之弊也。上好勝必甘於佞辭，上恥過必忌於直諫，如是則下之諂諛者順指而忠實之語不聞矣。上騁辯必勦說而折人以言，上眩明必臆度而虞人以詐，如是則下之顧望者自便而切磨之辭不盡矣。上厲威必不能降情以接物，上恣愎必不能引咎以受規，如是則下之畏愞者避辜而情理之說不申矣。夫以區域之廣大，生靈之衆多，宮闕之重深，高卑之限隔，自黎獻而上，獲覩至尊之光景者，踰億兆而無一焉；就獲覩之中得接言議者，又千萬不一；幸而得接者，猶有九弊居其間，則上下之情所通鮮矣。上情不通於下則人惑，下情不通於上則君疑；疑則不納其誠，惑則不從其令；誠而不見納則應之以悖，令而不見從則加之以刑；下悖上刑，不敗何待！是使亂多理少，從古以然。」又曰：「昔趙武吶吶而為晉賢臣，絳侯木訥而為漢元輔。然則口給者事或非信，辭屈者理或未窮。人之難知，堯、舜所病，胡可以一詶一詰而謂盡其能哉！以此察天下之情，固多失實，以此輕天下之士，必有遺才。」又曰：「諫者多，表我之能好；諫者直，示我之能容；諫者之狂誣，明我之能恕；諫者之漏泄，彰我之能從；是則人君與諫者交相益之道也。諫者有爵賞之利，君亦有理安之利；諫者得獻替之名，君亦得采納之名。然猶諫者有失中而君無不美，唯恐讜言之不切，天下之不聞，如此則納諫之德光矣。」上頗采用其言。辛卯，以李日知守侍中。六月，立皇子潤為鄂王。李克用使者還晉陽，言崔胤之橫，克用曰：「胤為人臣，外倚賊勢，內脅其君，旣執朝政，又握兵權。權重則怨多，勢侔則釁生，破家亡國，在眼中矣！」中常侍侯覽兄參為益州刺史，殘暴貪婪，累臧億計。太尉楊秉奏檻車徵參，參於道自殺，閱其車重三百餘兩，皆金銀錦帛。秉因奏曰：「臣案舊典，宦官本在給使省闥，司昏守夜；而今猥受過寵，執政操權，附會者因公褒舉，違忤者求事中傷，居法王公，富擬國家，飲食極肴膳，僕妾盈紈素。中常侍侯覽弟參，貪殘元惡，自取禍滅；覽顧知釁重，必有自疑之意，臣愚以為不宜復見親近。昔懿公刑邴28795之父，奪閻職之妻，而使二人參乘，卒有竹中之難。覽宜急屏斥，投畀有虎，若斯之人，非恩所宥，請免官送歸本郡。」書奏，尚書召對秉掾屬，詰之曰：「設官分職，各有司存。三公統外，御史察內；今越奏近官，經典、漢制，何所依據？其開公具對！」秉使對曰：「春秋傳曰：『除君之惡，唯力是視。』鄧通懈慢，申屠嘉召通詰責，文帝從而請之。漢世故事，三公之職，無所不統。」尚書不能詰，帝不得已，竟免覽官。司隸校尉韓縯因奏左悺罪惡，及其兄太僕南鄉侯稱請託州郡，聚斂為姦，賓客放縱，侵犯吏民。悺、稱皆自殺。縯又奏中常侍具瑗兄沛相恭臧罪，徵詣廷尉。瑗詣獄謝，上還東武侯印綬，詔貶為都鄉侯。超及璜、衡襲封者，並降為鄉侯，子弟分封者，悉奪爵土。劉普等貶為關內侯，尹勳等亦皆奪爵。崔道固閉門拒魏。沈文秀遣使迎降於魏，請兵援接，白曜欲遣兵赴之，酈範曰：「文秀室家墳墓皆在江南，擁兵數萬，城固甲堅，強則拒戰，屈則遁去。我師未逼其城，無朝夕之急，何所畏忌而遽求援軍！且觀其使者，視下而色愧，語煩而志怯。此必挾詐以誘我，不可從也。不若先取歷城，克盤陽，下梁鄒，平樂陵，然後按兵徐進，不患其不服也。」白曜曰；「崔道固等兵力單弱，不敢出戰；吾通行無礙，直抵東陽，彼自知必亡，故望風求服，夫又何疑！」範曰：「歷城兵多糧足，非朝夕可拔。文秀坐據東陽，為諸城根本。今多遣兵則無以攻歷城，少遣兵則不足以制東陽；若進為文秀所拒，退為諸城所邀，腹背受敵，必無全理。願更審計，無墮賊彀中。」白曜乃止。文秀果不降。鄠尉游文芝告代州都督劉蘭成謀反，戊申，蘭成坐腰斬。右武侯將軍丘行恭探蘭成心肝食之；上聞而讓之曰：「蘭成謀反，國有常刑，何至如此！若以為忠孝，則太子諸王先食之矣，豈至卿邪！」行恭慚而拜謝。夏，四月，甲子，以侍衞新軍都指揮使、歸德節度使李重進為廬、壽等州招討使，以武寧節度使武行德為濠州城下都部署。范延光聚卒繕兵，悉召巡內刺史集魏州，將作亂。會帝謀徙都大梁，桑維翰曰：「大梁北控燕、趙，南通江、淮，水陸都會，資用富饒。今延光反形已露，大梁距魏不過十驛，彼若有變，大軍尋至，所謂疾雷不及掩耳也。」丙寅，下詔，託以洛陽漕運有闕，東巡汴州。八月，癸丑，突騎施烏質勒遣其子遮弩入見。遣侍御史元城解琬安撫烏質勒及十姓部落。夏，四月，閩王曦以其子亞澄同平章事、判六軍諸衞。曦疑其弟汀州刺史延喜與延政通謀，遣將軍許仁欽以兵三千如汀州，執延喜以歸。孫端、張雄為趙鍠所敗，鍠將蘇塘、漆朗將兵二萬屯曷山。袁襲曰：「公引兵急趨曷山，堅壁自守，彼求戰不得，謂我畏怯，因其怠，可破也。」行密從之。塘等大敗，遂圍宣州。鍠兄乾之自池州帥衆救宣州，行密使其將陶雅擊乾之于九華，破之。乾之奔江西，以雅為池州制置使。上雖虛懷聽納而不能堅決，與宰相議事已定，尋復中變。夏，四月，丙辰，韋處厚於延英極論之，因請避位；上再三慰勞之。初，上發吐蕃以討朱泚。許成功以伊西、北庭之地與之；及泚誅，吐蕃來求地，上欲召兩鎮節度使郭昕、李元忠還朝，以其地與之。李泌曰：「安西、北庭，人性驍悍，控制西域五十七國及十姓突厥，又分吐蕃之勢，使不能併兵東侵，柰何拱手與之！且兩鎮之人，勢孤地遠，盡忠竭力，為國家固守近二十年，誠可哀憐。一旦棄之以與戎狄，彼其心必深怨中國，他日從吐蕃入寇，如報私讎矣。況日者吐蕃觀望不進，陰持兩端，大掠武功，受賂而去，何功之有！」衆議亦以為然，上遂不與。陳眕二弟匡、規自鄴赴行在，云鄴中皆已離散，由是不甚設備。己未，石超軍奄至，乘輿敗績於蕩陰，帝傷頰，中三矢，百官侍御皆散。嵇紹朝服，下馬登輦，以身衞帝，兵人引紹於轅中斫之。帝曰：「忠臣也，勿殺！」對曰：「奉太弟令，惟不犯陛下一人耳。」遂殺紹，血濺帝衣。帝墮於草中，亡六璽。石超奉帝幸其營，帝餒甚，超進水，左右奉秋桃。穎遣盧志迎帝；庚申，入鄴。大赦，改元曰建武。左右欲浣帝衣。帝曰：「嵇侍中血，勿浣也！」五月，魏隴西襄公李虎卒。朱珍拔蕭縣，據之，與時浦相拒，朱全忠欲自往臨之。珍命諸軍皆葺馬廐，李唐賓部將嚴郊獨惰慢，軍吏責之，唐賓怒，見珍訴之；珍亦怒，以唐賓為無禮，拔劍斬之，遣騎白全忠，云唐賓謀叛。淮南左司馬敬翔，恐全忠乘怒，倉猝處置違宜，故留使者，逮夜，然後從容白之，全忠果大驚。翔因為畫策，詐收唐賓妻子繫獄，遣騎往慰撫，全忠從之，軍中始安。秋，七月，全忠如蕭縣，未至，珍出迎，命武士執之，責以專殺而誅之。諸將霍存等數十人叩頭為之請，全忠怒，以牀擲之，乃退。丁未，至蕭縣，以龐師古代珍為都指揮使。八月，丙子，全忠進攻時溥壁，會大雨，引兵還。六月，庚子，以尚書令王瑩為左光祿大夫、開府儀同三司，尚書右僕射袁昂為左僕射，吏部尚書王暕為右樸射。暕，儉之子也。燕石城太守李崇等十郡降于魏。魏主發其民三萬穿圍塹以守和龍。崇，績之子也。五月，丙辰，魏禁天文學。幽州節度使劉總奏敗成德兵，拔武強，斬首千餘級。八月，壬辰，以御史大夫衞綰為丞相，衞尉南陽直不疑為御史大夫。初，不疑為郎，同舍有告歸，悞持其同舍郎金去。已而同舍郎覺亡，意不疑；不疑謝有之，買金償。後告歸者至而歸金，亡金郎大慙。以此稱為長者，稍遷至中大夫。人或廷毀不疑，以為盜嫂。不疑聞，曰：「我乃無兄。」然終不自明也。三月，戊寅，江西節度使曹王皋敗李希烈將韓霜露於黃梅，斬之；辛卯，拔黃州。時希烈兵柵蔡山，險不可攻。皋聲言西取蘄州，引舟師泝江而上，希烈之將引兵循江隨戰。去蔡山三百餘里，皋乃復放舟順流而下，急攻蔡山，拔之。希烈兵還救之，不及而敗。皋遂進拔蘄州，表伊慎為蘄州刺史，王鍔為江州刺史。晏又以為戶口滋多，則賦稅自廣，故其理財以愛民為先。諸道各置知院官，每旬月，具州縣雨雪豐歉之狀白使司，豐則貴糴，歉則賤糶，或以穀易雜貨供官用，及於豐處賣之。知院官始見不稔之端，先申，至某月須如干蠲免，某月須如干救助，及期，晏不俟州縣申請，卽奏行之，應民之急，未嘗失時，不待其困弊、流亡、餓殍，然後賑之也。由是民得安其居業，戶口蕃息。晏始為轉運使，時天下見戶不過二百萬，其季年乃三百餘萬；在晏所統則增，非晏所統則不增也。其初財賦歲入不過四百萬緡，季年乃千餘萬緡。春，正月，壬寅，敕稱程元振變服潛行，將圖不軌，長流溱州。上念元振之功，尋復令於江陵安置。是歲，江東大饑。二月，辛卯，秦王堅下詔曰：「朕聞王者勞於求賢，逸於得士，斯言何其驗也！往得丞相，常謂帝王易為。自丞相違世，鬚髮中白，每一念之，不覺酸慟。今天下旣無丞相，或政敎淪替，可分遣侍臣周巡郡縣，問民疾苦。」晉王欲趣大梁，而梁軍扼其前，堅壁不戰百餘日。十二月，庚子朔，晉王進兵，距梁軍十里而舍。戊戌，吳越奏遣上直都指揮使‧處州刺史邵可遷、秀州刺史路彥銖以戰艦四百艘、士卒萬七千人屯通州南岸。王僧辯遣使奉啟於貞陽侯淵明，定君臣之禮，又遣別使奉表於齊，以子顯及顯母劉氏、弟子世珍為質於淵明，遣左民尚書周弘正至歷陽奉迎，因求以晉安王為皇太子；淵明許之。淵明求度衞士三千，僧辯慮其為變，止受散卒千人。庚子，遣龍舟法駕迎之。淵明與齊上黨王渙盟於江北，辛丑，自采石濟江。於是梁輿南渡，齊師北返。僧辯疑齊，擁檝中流，不敢就西岸。齊侍中裴英起衞送淵明，與僧辯會于江寧。癸卯，淵明入建康，望朱雀門而哭，逆者以哭對。丙午，卽皇帝位，改元天成，以晉安王為皇太子，王僧辯為大司馬，陳霸先為侍中。五月，魏禁皇族、貴戚及士民之家不顧氏族，下與非類婚偶；犯者以違制論。戊戌，郭威至大梁，入見，帝勞之，賜金帛、衣服、玉帶、鞍馬，辭曰：「臣受命期年，僅克一城，何功之有！且臣將兵在外，凡鎮安京師、供億所須、使兵食不乏，皆諸大臣居中者之力也，臣安敢獨膺此賜！請徧賞之。」又議加方鎮，辭曰：「楊邠位在臣上，未有茅土。且帷幄之臣，不可以弘肇為比。」九月，壬寅，徧賜宰相、樞密、宣徽、三司、侍衞使九人，與威如一。帝欲特賞威，辭曰；「運籌建畫，出於廟堂；發兵饋糧，資於藩鎮；暴露戰鬬，在於將士；而功獨歸臣，臣何以堪之！」初，知樞密劉弘逸、薛季稜有寵於文宗，仇士良惡之。上之立，非二人及宰相意，故楊嗣復出為湖南觀察使，李珏出為桂管觀察使。士良屢譖弘逸等於上，勸上除之。乙未，賜弘逸、季稜死，遣中使就潭、桂州誅嗣復及珏。戶部尚書杜悰奔馬見李德裕曰：「天子年少，新卽位，茲事不宜手滑！」丙申，德裕與崔珙、崔鄲、陳夷行三上奏，又邀樞密使至中書，使入奏。以為：「德宗疑劉晏動搖東宮而殺之，中外咸以為冤，兩河不臣者由茲恐懼，得以為辭；德宗後悔，錄其子孫。文宗疑宋申錫交通藩邸，竄謫至死；旣而追悔，為之出涕。嗣復、珏等若有罪惡，乞更加重貶；必不可容，亦當先行訊鞫，俟罪狀著白，誅之未晚。今不謀於臣等，遽遣使誅之，人情莫不震駭。願開延英賜對。」至晡時，開延英，召德裕等入。癸未，魏遣征西將軍于勁節度秦、隴諸軍。戊午，上自將親軍自淮北進，命太祖皇帝將步騎自淮南進，諸將以水軍自中流進，共追唐兵。時淮濱久無行人，葭葦如織，多泥淖溝塹，士卒乘勝氣茇涉爭進，皆忘其勞。庚申，追及唐兵，且戰且行，金鼓聲聞數十里。辛酉，至楚州西北，大破之。唐兵有沿淮東下者，帝自追之，太祖皇帝為前鋒，行六十里，擒其保義節度使、濠‧泗‧楚‧海都應援使陳承昭以歸。所獲戰船燒沈之餘得三百餘艘，士卒殺溺之餘得七千餘人。唐之戰船在淮上者，於是盡矣。臣光曰：梁高祖之不終也，宜哉！夫人主聽納之失，在於叢脞；人臣獻替之病，在於煩碎。是以明主守要道以御萬機之本，忠臣陳大體以格君心之非，故身不勞而收功遠，言至約而為益大也。觀夫賀琛之諫未至於切直，而高祖已赫然震怒，護其所短，矜其所長；詰貪暴之主名，問勞費之條目，困以難對之狀，責以必窮之辭。自以蔬食之儉為盛德，日昃之勤為至治，君道已備，無復可加，羣臣箴規，舉不足聽。如此，則自餘切直之言過於琛者，誰敢進哉！由是姦佞居前而不見，大謀顛錯而不知，名辱身危，覆邦絕祀，為千古所閔笑，豈不哀哉！六月，丙戌，以馬燧為司徒兼侍中，罷其副元帥、節度使。十一月，李長仁遣使請降，自貶行州事；許之。奚毅又見帝，求間，帝卽下明光殿與語，知其至誠，乃召城陽王徽及楊侃、李彧告以毅語。榮小女適帝兄子陳留王寬，榮嘗指之曰：「我終得此壻力。」徽以白帝，曰：「榮慮陛下終為己患，脫有東宮，必貪立孩幼，若皇后不生太子，則立陳留耳。」帝夢手持刀自割落十指，惡之，告徽及楊侃。徽曰：「蝮蛇螫手，壯士解腕。割指亦是其類，乃吉祥也。」魏員外散騎侍郎李苗上書曰：「凡食少兵精，利於速戰；糧多卒衆，事宜持久。今隴賊猖狂，非有素蓄，雖據兩城，本無德義，其勢在於疾攻，日有降納，遲則人情離沮，坐待崩潰。夫飈至風舉，逆者求萬一之功；高壁深壘，王師有全制之策。但天下久泰，人不曉兵，奔利不相待，逃難不相顧，將無法令，士非敎習，不思長久之計，各有輕敵之心。如令隴東不守，汧軍敗散，則兩秦遂強，三輔危弱，國之右臂於斯廢矣。宜敕大將堅壁勿戰，別命偏裨帥精兵數千出麥積崖以襲其後，則汧、隴之下，羣妖自散。」秋，七月，行臺至江陵，立行門於城南，題曰「大司馬門」。傅亮帥百僚詣門上表，進璽紱，儀物甚盛，宜都王時年十八，下敎曰：「猥以不德，謬降大命，顧己兢悸，何以克堪！輒當暫歸朝廷，展哀陵寢，幷與賢彥申寫所懷。望體其心，勿為辭費。」府州佐史並稱臣，請題牓諸門，一依宮省；王皆不許。敎州、府、國綱紀宥所統內見刑，原逋責。六月，辛丑，司徒祝恬薨。飛龍副使程元振謀奪李輔國權，密言於上，請稍加裁制。六月，己未，解輔國行軍司馬及兵部尚書，餘如故，以元振代判元帥行軍司馬，仍遷輔國出居外第。於是道路相賀。輔國始懼，上表遜位。辛酉，罷輔國兼中書令，進爵博陸王。輔國入謝，憤咽而言曰：「老奴事郎君不了，請歸地下事先帝！」上猶慰諭而遣之。甲午，魏太子冠於廟。魏主欲變北俗，引見羣臣，謂曰：「卿等欲朕遠追商、周，為欲不及漢、晉邪？」咸陽王禧對曰：「羣臣願陛下度越前王耳。」帝曰：「然則當變風易俗，當因循守故邪？」對曰：「願聖政日新。」帝曰：「為止於一身，為欲傳之子孫邪？」對曰：「願傳之百世！」帝曰：「然則必當改作，卿等不得違也。」對曰：「上令下從，其誰敢違！」帝曰：「夫『名不正，言不順，則禮樂不可興。』今欲斷諸北語，一從正音。其年三十已上，習性已久，容不可猝革。三十已下，見在朝廷之人，語音不聽仍舊；若有故為，當加降黜。各宜深戒！王公卿士以為然不？」對曰：「實如聖旨。」帝曰：「朕嘗與李沖論此，沖曰：『四方之語，竟知誰是；帝者言之，卽為正矣。』沖之此言，其罪當死！」因顧沖曰；「卿負社稷，當令御史牽下！」沖免冠頓首謝。又責留守之官曰：「昨望見婦女猶服夾領小袖，卿等何為不遵前詔！」皆謝罪。帝曰：「朕言非是，卿等當庭爭。如何入則順旨，退則不從乎！」六月，己亥，下詔：「不得為北俗之語於朝廷，違者免所居官。」帝復遣使授慕容廆龍驤將軍、大單于、昌黎公，廆辭公爵不受。廆以游邃為龍驤長史，劉翔為主簿，命邃創定府朝儀法。裴嶷言於廆曰：「晉室衰微，介居江表，威德不能及遠，中原之亂，非明公不能拯也。今諸部雖各擁兵，然皆頑愚相聚，宜以漸幷取，以為西討之資。」廆曰：「君言大，非孤所及也。然君中朝名德，不以孤僻陋而敎誨之，是天以君賜孤而祐其國也。」乃以嶷為長史，委以軍國之謀，諸部弱小者，稍稍擊取之。乙未，追立皇子承訓為魏王。操收紹書中，得許下及軍中人書，皆焚之，曰：「當紹之強，孤猶不能自保，況衆人乎！」乙丑，以右衞將軍蕭坦之為領軍將軍。九月，丙午，初令致仕官在本品之上。春，一月，庚子，以夏官侍郎婁師德同平章事。師德寬厚清慎，犯而不校。與李昭德俱入朝，師德體肥行緩，昭德屢待之不至，怒罵曰：「田舍夫！」師德徐笑曰：「師德不為田舍夫，誰當為之！」其弟除代州刺史，將行，師德謂曰：「吾備位宰相，汝復為州牧，榮寵過盛，人所疾也，將何以自免？」弟長跪曰：「自今雖有人唾某面，某拭之而已，庶不為兄憂。」師德愀然曰：「此所以為吾憂也！人唾汝面，怒汝也；汝拭之，乃逆其意，所以重其怒。夫唾，不拭自乾，當笑而受之。」郭子儀數上言：「吐蕃、党項不可忽，宜早為之備。」北漢主不知帝至，過潞州不攻，引兵而南，是夕，軍於高平之南。癸巳，前鋒與北漢軍遇，擊之，北漢兵卻；帝慮其遁去，趣諸軍亟進。北漢主以中軍陳於巴公原，張元徽軍其東，楊袞軍其西，衆頗嚴整。時河陽節度使劉詞將後軍未至，衆心危懼，而帝志氣益銳，命白重贊與侍衞馬步都虞候李重進將左軍居西，樊愛能、何徽將右軍居東，向訓、史彥超將精騎居中央，殿前都指揮使張永德將禁兵衞帝。帝介馬自臨陳督戰。春，正月，乙丑，悼考廟災。夏，五月，魏以廣陵王欣為太宰，賀拔勝為太師。春，正月，甲申，貶袁滋為撫州刺史。春，正月，癸巳，赦天下，改元。十一月，壬寅，以翰林學士劉瑑為京西招討党項行營宣慰使。詔選公卿以下女備六宮，有蔽匿者以不敬論；采擇未畢，權禁天下嫁娶。帝使楊后擇之，后惟取潔白長大而捨其美者。帝愛卞氏女，欲留之。后曰：「卞氏三世后族，不可屈以卑位。」帝怒，乃自擇之，中選者以絳紗繫臂，公卿之女為三夫人、九嬪、二千石、將、校女補良人以下。六月，後趙孔萇攻段匹磾，恃勝而不設備，段文鴦襲擊，大破之。秋，七月，己丑，魏主如靈泉池，遂如方山；己亥，還宮。太子遣洗馬元孟恭將千人自大司馬門出盪，孟恭與左右奔降於景。六月，以討張角功，封中常侍張讓等十二人為列侯。甲子，鄭州獲九尾狐，已死，獻其骨。周主曰：「瑞應之來，必彰有德。若五品時敍，四海和平，乃能致此。今無其時，恐非實錄。」命焚之。升浙東為義勝軍，以劉漢宏為節度使。浚以段疾陸眷新叛，士民多棄己去，聞勒欲附之，甚喜，謂子春曰：「石公一時豪傑，據有趙、魏，乃欲稱藩於孤，其可信乎？」子春曰：「石將軍才力強盛，誠如聖旨。但以殿下中州貴望，威行夷、夏，自古胡人為輔佐名臣則有矣，未有為帝王者也。石將軍非惡帝王不為而讓於殿下，顧以帝王自有曆數，非智力之所取，雖強取之，必不為天人之所與故也。項羽雖強，終為漢有。石將軍之比殿下，猶陰精之與太陽，是以遠鑒前事，歸身殿下，此乃石將軍之明識所以遠過於人也，殿下又何怪乎！」浚大悅，封子春、肇皆為列侯，遣使報聘，以厚幣酬之。遣執金吾候陳茂諭說江湖賊成重等二百餘人皆自出，送家在所收事。重徙雲陽，賜公田宅。沙鉢略遣使致書曰：「從天生大突厥天下賢聖天子伊利居盧設莫何沙鉢略可汗致書大隋皇帝：皇帝，婦父，乃是翁比。此為女夫，乃是兒例。兩境雖殊，情義如一。自今子子孫孫，乃至萬世，親好不絕。上天為證，終不違負！此國羊馬，皆皇帝之畜。彼之繒綵，皆此國之物。」乙丑，諸軍自定州引歸。詔以泰州隸定州。詔罷省四方貢獻之不急者，又罷梨園使及樂工三百餘人，所留者悉隸太常。五月，趙兗州刺史劉啟自鄄城來奔。悉諾邏威名甚盛，蕭嵩縱反間於吐蕃，云與中國通謀，贊普召而誅之；吐蕃由是少衰。初，柳泌等旣誅，方士稍復因左右以進，上餌其金石之藥。有處士張皋者上疏，以為：「神慮澹則血氣和，嗜欲勝則疾疢作。藥以攻疾，無疾不可餌也。昔孫思邈有言：『藥勢有所偏助，令人藏氣不平，借使有疾用藥，猶須重慎。』庶人尚爾，況於天子！先帝信方士妄言，餌藥致疾，此陛下所詳知也，豈得復循其覆轍乎！今朝野之人紛紜竊議，但畏忤旨，莫敢進言。臣生長蓬艾，麋鹿與遊，無所邀求，但粗知忠義，欲裨萬一耳！」上甚善其言，使求之，不獲。詔屯騎校尉班雄屯三輔。雄，超之子也。以左馮翊司馬鈞行征西將軍，督關中諸郡兵八千餘人。龐參將羌、胡兵七千餘人，與鈞分道並擊零昌。參兵至勇士東，為杜季貢所敗，引退。鈞等獨進，攻拔丁奚城，杜季貢率衆偽逃。鈞令右扶風仲光等收羌禾稼，光等違鈞節度，散兵深入，羌乃設伏要擊之，鈞在城中，怒而不救。冬，十月，乙未，光等兵敗，並沒，死者三千餘人，鈞乃遁還。龐參旣失期，稱病引還。皆坐徵，下獄，鈞自殺。時度遼將軍梁慬亦坐事抵罪。校書郎中扶風馬融上書稱參、慬智能，宜宥過責效。詔赦參等，以馬賢代參領護羌校尉，復以任尚為中郎將，代班雄屯三輔。齊北豫州刺史司馬消難，以齊主昏虐滋甚，陰為自全之計，曲意撫循所部。消難尚高祖女，情好不睦，公主訴之。上黨王渙之亡也，鄴中大擾，疑其赴成皋。消難從弟子瑞為尚書左丞，與御史中丞畢義雲有隙，義雲遣御史張子階詣北豫州采風聞，先禁消難典籤家客等。消難懼，密令所親中兵參軍裴藻託以私假，間行入關，請降于周。李茂貞、韓建皆致書於李克用，言大駕出幸累年，乞脩和好，同獎王室，兼乞丁匠助脩宮室；克用許之。庚寅，以周承誨為嶺南西道節度使，賜姓名李繼誨，董彥弼為寧遠節度，賜姓李，並同平章事；與李繼昭俱留宿衞，十日乃出還家，賞賜傾府庫，時人謂之「三使相」。時大將軍鳳用事，上謙讓無所顓。左右嘗薦光祿大夫劉向少子歆通達有異材，上召見，歆誦讀詩賦，甚悅之，欲以為中常侍；召取衣冠，臨當拜，左右皆曰：「未曉大將軍。」上曰：「此小事，何須關大將軍！」左右叩頭爭之，上於是語鳳，鳳以為不可，乃止。春，正月，癸卯，博陽定侯丙吉薨。時江南連年旱蝗，江、揚尤甚，百姓流亡，相與入山谷、江湖，采草根、木葉、菱芡而食之，所在皆盡，死者蔽野。富室無食，皆鳥面鵠形，衣羅綺，懷金玉，俯伏牀帷，待命聽終。千里絕烟，人迹罕見，白骨成聚，如丘隴焉。夏，四月，張方廢羊后。乙卯，立雍王适為太子。己丑，田承嗣遣其將盧子期寇磁州。於是魏多細錢，米斗幾直一千，高道穆上表，以為「在市銅價，八十一錢得銅一斤，私造薄錢，斤贏二百。旣示之以深利，又隨之以重刑，抵罪雖多，姦鑄彌衆。今錢徒有五銖之名而無二銖之實，置之水上，殆欲不沈。此乃因循有漸，科防不切，朝廷失之，彼復何罪！宜改鑄大錢，文載年號，以記其始，則一斤所成止七十錢，計私鑄所不能自潤，直置無利，自應息心，況復嚴刑廣設也！」金紫光祿大夫楊侃亦奏乞聽民與官並鑄五銖錢，使民樂為而弊自改。魏主從之，始鑄永安五銖錢。二月，魏司空東郡王陸定國坐恃恩不法，免官爵為兵。丁卯，哥舒曜克汝州，擒周晃。戊寅，以鳳翔節度使李光顏為忠武節度使、兼深州行營節度使，代杜叔良。夏，四月，丙申，吳王卽皇帝位，大赦，改元黃龍。百官畢會，吳主歸功周瑜。綏遠將軍張昭，舉笏欲褒贊功德，未及言，吳主曰：「如張公之計，今已乞食矣。」昭大慙，伏地流汗。吳主追尊父堅為武烈皇帝，兄策為長沙桓王，立子登為皇太子，封長沙桓王子紹為吳侯。魏光祿大夫咸陽文公高允，歷事五帝，出入三省，五十餘年，未嘗有譴；馮太后及魏主甚重之，常命中黃門蘇興壽扶侍。允仁恕簡靜，雖處貴重，情同寒素；執書吟覽，晝夜不去手，誨人以善，恂恂不倦；篤親念故，無所遺棄。顯祖平青、徐，悉徙其望族於代，其人多允之婚媾，流離飢寒；允傾家賑施，咸得其所，又隨其才行，薦之於朝。議者多以初附間之，允曰：「任賢使能，何有新舊！必若有用，豈可以此抑之！」允體素無疾，至是微有不適，猶起居如常，數日而卒，年九十八。贈侍中、司空，賻襚甚厚。魏初以來，存亡蒙賚，皆莫及也。初，沈充之子勁，以其父死於逆亂，志欲立功以雪舊恥；年三十餘，以刑家不得仕。吳興太守王胡之為司州刺史，上疏稱勁才行，請解禁錮，參其府事；朝廷許之。會胡之以病，不行。及燕人逼洛陽，冠軍將軍陳祐守之，衆不過二千。勁自表求配祐效力；詔以勁補冠軍長史，令自募壯士，得千餘人以行。勁屢以少擊燕衆，摧破之。而洛陽糧盡援絕，祐自度不能守，乃以救許昌為名，九月，留勁以五百人守洛陽，祐帥衆而東。勁喜曰：「吾志欲致命，今得之矣。」祐聞許昌已沒，遂奔新城。燕悅希引兵略河南諸城，盡取之。侯生、盧生相與譏議始皇，因亡去。始皇聞之，大怒曰：「盧生等，吾尊賜之甚厚，今乃誹謗我！諸生在咸陽者，吾使人廉問，或為妖言以亂黔首。」於是御史悉案問諸生。諸生傳相告引，乃自除犯禁者四百六十餘人，皆阬之咸陽，使天下知之，以懲後；益發謫徙邊。始皇長子扶蘇諫曰：「諸生皆誦法孔子。今上皆重法繩之，臣恐天下不安。」始皇怒，使扶蘇北監蒙恬軍於上郡。辛酉，王世充陷鄧州。杜牧憤河朔三鎮之桀驁，而朝廷議者專事姑息，乃作書，名曰罪言，大略以為：「國家自天寶盜起，河北百餘城不得尺寸，人望之若回鶻、吐蕃，無敢窺者。齊、梁、蔡被其風流，因亦為寇。未嘗五年間不戰，焦焦然七十餘年矣。今上策莫如先自治，中策莫如取魏；最下策為浪戰，不計地勢，不審攻守是也。」韓宣惠王欲兩用公仲、公叔為政，問於繆留。對曰：「不可。晉用六卿而國分；齊簡公用陳成子及闞止而見殺；魏用犀首、張儀而西河之外亡。今君兩用之，其多力者內樹黨，其寡力者藉外權。羣臣有內樹黨以驕主，有外為交以削地，君之國危矣。」二月，丁酉，金城公主請立碑於赤嶺以分唐與吐蕃之境；許之。是歲，韓安國為御史大夫。庚戌，233cc人周文舉殺刺史王文矩，以城應徐圓朗。上遣光祿勳徐自為出五原塞數百里，遠者千餘里，築城、障、列亭，西北至廬朐，而使游擊將軍韓說、長平侯衞伉屯其旁；使強弩都尉路博德築居延澤上。秋，匈奴大入定襄、雲中，殺略數千人，敗數二千石而去，行破壞光祿所築城、列亭、障；又使右賢王入酒泉、張掖，略數千人。會軍正任文擊救，盡復失所得而去。西突厥統葉護可汗遣真珠統俟斤與高平王道立來，獻萬釘寶鈿金帶，馬五千匹，以迎公主。頡利不欲中國與之和親，數遣兵入寇，又遣人謂統葉護曰：「汝迎唐公主，要須經我國中過。」統葉護患之，未成婚。甲寅，東魏以華山王鷙為大司馬。壬午，寶至乙連，長上段速骨、宋赤眉等因衆心之憚征役，遂作亂。速骨等皆高陽王隆舊隊，共逼立隆子高陽王崇為主，殺樂浪威王宙、中牟熙公段誼及宗室諸王。河間王熙素與崇善，崇擁佑之，故獨得免。燕主寶將十餘騎奔司空農營，農將出迎，左右抱其腰，止之曰：「宜小清澄，不可便出。」農引刀將斫之，遂出見寶，又馳信追慕輿騰。癸未，寶、農引兵還趣大營，討速骨等。農營兵亦厭征役，皆棄仗走，騰營亦潰。寶、農奔還龍城。長樂王盛聞亂，引兵出迎，寶、農僅而得免。秀進拔盧奴，所過發奔命兵，移檄邊郡共擊邯鄲；郡縣還復響應。時真定王楊起兵附王郎，衆十餘萬，秀遣劉植說楊，楊乃降。秀因留真定，納楊甥郭氏為夫人以結之。進擊元氏、防子，皆下之。至鄗，擊斬王郎將李惲；至柏人，復破郎將李育。育還保城；攻之，不下。諸侯王皆上疏請尊漢王為皇帝。二月甲午，王卽皇帝位于氾水之陽。更王后曰皇后，太子曰皇太子；追尊先媼曰昭靈夫人。大司馬溫，恃其材略位望，陰蓄不臣之志，嘗撫枕歎曰：「男子不能流芳百世，亦當遺臭萬年！」術士杜炅能知人貴賤，溫問炅以己祿位所至。炅曰：「明公勳格宇宙，位極人臣。」溫不悅。溫欲先立功河朔以收時望，還受九錫。及枋頭之敗，威名頓挫。旣克壽春，謂參軍郗超曰：「足以雪枋頭之恥乎？」超曰：「未也。」久之，超就溫宿，中夜，謂溫曰：「明公都無所慮乎？」溫曰：「卿欲有言邪？」超曰：「明公當天下重任，今以六十之年，敗於大舉，不建不世之勳，不足以鎮愜民望！」溫曰：「然則柰何？」超曰：「明公不為伊、霍之舉者，無以立大威權，鎮壓四海。」溫素有心，深以為然，遂與之定議。以帝素謹無過，而床第易誣，乃言「帝早有痿疾，嬖人相龍、計好、朱炅寶等，參侍內寢，二美人田氏、孟氏生三男，將建儲立王，傾移皇基。」密播此言於民間，時人莫能審其虛實。齊、韓、魏以楚負其從親，合兵伐楚。楚王使太子橫為質於秦以請救。秦客卿通將兵救楚，三國引兵去。是歲，歸義侯李勢卒。辛酉，以涇原留後姚令言為節度使。初，金紫光祿大夫謝莊為殷貴妃誄曰：「贊軌堯門。」帝以莊比貴妃於鉤弋夫人，欲殺之。或說帝曰：「死者人之所同，一往之苦，不足為困。莊生長富貴，今繫之尚方，使知天下苦劇，然後殺之，未晚也。」帝從之。十一月，庚寅，陳思王植卒。冉閔聞儁欲救趙，遣大司馬從事中郎廣寧常煒使於燕。儁使封裕詰之曰：「冉閔，石氏養息，負恩作逆，何敢輒稱大號？」煒曰：「湯放桀，武王伐紂，以興商、周之業；曹孟德養於宦官，莫知所出，卒立魏氏之基；苟非天命，安能成功！推此而言，何必致問！」裕曰：「人言冉閔初立，鑄金為己像以卜成敗，而像不成，信乎？」煒曰：「不聞。」裕曰：「南來者皆云如是，何故隱之？」煒曰：「姦偽之人欲矯天命以惑人者，乃假符瑞、託蓍龜以自重。魏主握符璽，據中州，受命何疑；而更反真為偽，取決於金像乎！」裕曰：「傳國璽果安在？」煒曰：「在鄴」。裕曰：「張舉言在襄國。」煒曰：「殺胡之日，在鄴者殆無孑遺；時有迸漏者，皆潛伏溝瀆中耳，彼安知璽之所在乎！彼求救者，為妄誕之辭，無所不可，況一璽乎！」匈奴寇狄道。操恐劉備北取武都氐以逼關中，問雍州刺史張旣，旣曰：「可勸使北出就穀以避賊，前至者厚其寵賞，則先者知利，後必慕之。」操從之，使旣之武都，徙氐五萬餘落出居扶風、天水界。壬子，新宣武節度使兼中書令、蕃漢馬步總管李存審卒于幽州。存審出於寒微，常戒諸子曰：「爾父少提一劍去鄉里，四十年間，位極將相，其間出萬死獲一生者非一，破骨出鏃者凡百餘。」因授以所出鏃，命藏之，曰：「爾曹生於膏粱，當知爾父起家如此也。」夏，慕容廆寇遼東，故扶餘王依慮子依羅求帥見人還復舊國，請援於東夷校尉何龕，龕遣督護賈沈將兵送之。廆遣其將孫丁帥騎邀之於路，沈力戰，斬丁，遂復扶餘。上欲以武惠妃為皇后，或上言：「武氏乃不戴天之讎，豈可以為國母！人間盛言張說欲取立后之功，更圖入相之計。且太子非惠妃所生，惠妃復自有子，若登宸極，太子必危。」上乃止。然宮中禮秩，一如皇后。辛卯，劉武周寇幷州。時可突干連年為邊患，趙含章、薛楚玉皆不能討。守珪到官，屢擊破之。可突干困迫，遣使詐降，守珪使管記王悔就撫之。悔至其牙帳，察契丹上下殊無降意，但稍徙營帳近西北，密遣人引突厥，謀殺悔以叛；悔知之。牙官李過折與可突干分典兵馬，爭權不叶，悔說過折使圖之。過折夜勒兵斬屈烈及可突干，盡誅其黨，帥餘衆來降。守珪出師紫蒙州，大閱以鎮撫之，梟屈烈、可突干首于天津橋之南。壬子，羣臣上尊號曰文武孝德皇帝；赦天下。己未，太后誥，廢贇為湘陰公。帝以鄴都鎮撫河北，控制契丹，欲以腹心處之。乙亥，以寧江節度使、侍衞親軍都指揮使王殷為鄴都留守、天雄節度使、同平章事，領軍如故，仍以侍衞司從赴鎮。山東、河南大水，漂沒三十餘郡。冬，十月，乙卯，底柱崩，偃河逆流數十里。秋，七月，庚寅，敕司隸校尉、部刺史曰：「間者郡國或有水災，妨害秋稼，朝廷惟咎，憂惶悼懼。而郡國欲獲豐穰虛飾之譽，遂覆蔽災害，多張墾田，不揣流亡，競增戶口，掩匿盜賊，令姦惡無懲，署用非次，選舉乖宜，貪苛慘毒，延及平民。刺史垂頭塞耳，阿私下比，不畏于天，不愧于人。假貸之恩，不可數恃，自今以後，將糾其罰。二千石長吏其各實覈所傷害，為除田租芻稾。」春，正月，辛丑，涼州都督王君1046破吐蕃於青海之西。秦王堅下詔曰：「新喪賢輔，百司或未稱朕心，可置聽訟觀於未央南，朕五日一臨，以求民隱。今天下雖未大定，權可偃武脩文，以稱武侯雅旨。其增崇儒敎；禁老、莊、圖讖之學，犯者棄市。」妙簡學生，太子及公侯百僚之子皆就學受業；中外四禁、二衞、四軍長上將士，皆令受學。二十人給一經生，敎讀音句，後宮置典學以敎掖庭，選閹人及女隸敏慧者詣博士授經。尚書郎王佩讀讖，堅殺之；學讖者遂絕。是歲匈奴發左、右部二萬騎為四隊，並入邊為寇。漢兵追之，斬首、獲虜九千人，生得甌脫王；漢無所失亡。匈奴見甌脫王在漢，恐，以為道擊之，卽西北遠去，不敢南逐水草；發人民屯甌脫。冬，十月，蜀主立後宮張氏為貴妃，徐氏為賢妃，其妹為德妃。張氏，郪人，宗懿之母也。二徐，耕之女也。夏，四月，旱，蝗。癸巳，以盧文進為義成節度使、同平章事。癸未，征西將軍郭淮卒，以雍州刺史陳泰代之。漢鎮東大將軍石勒濟河，拔白馬，王彌以三萬衆會之，共寇徐、豫、兗州。二月，勒襲鄄城，殺兗州刺史袁孚，遂拔倉垣，殺王堪。復北濟河，攻冀州諸郡，民從之者九萬餘口。戊辰，帝攻楚州，克其月城。党項寇振武。乙卯，周大赦。以前靜海節度使高駢為右金吾大將軍。駢請以從孫潯代鎮交趾，從之。丁卯，殺流人韋方質。趙太子邃素驍勇，趙王虎愛之，常謂羣臣曰：「司馬氏父子兄弟自相殘滅，故使朕得至此；如朕有殺阿鐵理否？」旣而邃驕淫殘忍，好妝飾美姬，斬其首，洗血置盤上，與賓客傳觀之，又烹其肉共食之。河間公宣、樂安公韜皆有寵於虎，邃疾之如讎。虎荒耽酒色，喜怒無常。使邃省可尚書事，每有所關白，虎恚曰：「此小事，何足白也！」時或不聞，又恚曰：「何以不白！」誚責笞棰，月至再三。邃私謂中庶子李顏等曰：「官家難稱，吾欲行冒頓之事，卿從我乎？」顏等伏不敢對。秋，七月，邃稱疾不視事，潛帥宮臣文武五百餘騎飲於李顏別舍，因謂顏等曰：「我欲至冀州殺河間公，有不從者斬！」行數里，騎皆逃散。顏叩頭固諫，邃亦昏醉而歸。其母鄭氏聞之，私遣中人誚讓邃；邃怒，殺之。佛圖澄謂虎曰：「陛下不宜數往東宮。」虎將視邃疾，思澄言而還；旣而瞋目大言曰：「我為天下主，父子不相信乎！」乃命所親信女尚書往察之。邃呼前與語，因抽劍擊之。虎怒，收李顏等詰問，顏具言其狀，殺顏等三十餘人。幽邃于東宮，旣而赦之，引見太武東堂；邃朝而不謝，俄頃卽出。虎使謂之曰：「太子應朝中宮，豈可遽去！」邃徑出，不顧。虎大怒，廢邃為庶人。其夜，殺邃及其妃張氏，幷男女二十六人同埋於一棺；誅其宮臣支黨二百餘人；廢鄭后為東海太妃。立其子宣為天王皇太子，宣母杜昭儀為天王皇后。莽詔書讓廉丹曰：「倉廩盡矣，府庫空矣，可以怒矣，可以戰矣！將軍受國重任，不捐身於中野，無以報恩塞責！」丹惶恐，夜，召其掾馮衍，以書示之。衍因說丹曰：「張良以五世相韓，椎秦始皇博浪之中。將軍之先，為漢信臣；新室之興，英俊不附。今海內潰亂，人懷漢德，甚於周人思召公也；人所歌舞，天必從之。今方為將軍計，莫若屯據大郡，鎮撫吏士，砥厲其節，納雄桀之士，詢忠智之謀，興社稷之利，除萬人之害，則福祿流於無窮，功烈著於不滅；何與軍覆於中原，身膏於草野，功敗名喪，恥及先祖哉！」丹不聽。衍，左將軍奉世曾孫也。秋，七月，辛卯，上與李德裕議以王逢將兵屯翼城，上曰：「聞逢用法太嚴，有諸？」對曰：「臣亦嘗以此詰之，逢言：『前有白刃，法不嚴，其誰肯進？』」上曰：「言亦有理，卿更召而戒之！」德裕因言劉稹不可赦。上曰：「固然。」德裕曰：「昔李懷光未平，京師蝗旱，米斗千錢，太倉米供天子及六宮無數旬之儲。德宗集百官，遣中使馬欽緒詢之。左散騎常侍李泌取桐葉摶破，以授欽緒獻之。德宗召問其故，對曰：『陛下與懷光君臣之分，如此葉不可復合矣！』由是德宗意定。旣破懷光，遂用為相，獨任數年。」上曰：「亦大是奇士！」夏，四月，賜陝虢軍號保義。溫遣建威將軍檀玄攻湖陸，拔之，獲燕寧東將軍慕容忠。燕主暐以下邳王厲為征討大都督，帥步騎二萬逆戰于黃墟，厲兵大敗，單馬奔還。高平太守徐翻舉郡來降。前鋒鄧遐、朱序敗燕將傅顏於林渚。暐復遣樂安王臧統諸軍拒溫，臧不能抗，乃遣散騎常侍李鳳求救于秦。罷二銖錢，禁鵝眼、綖環錢，餘皆通用。壬辰，車駕至鳳翔，節度使李昌符，恐車駕還京雖不治前過，恩賞必疏，乃以宮室未完，固請駐蹕府舍，從之。初，禮部員外郎知制誥司空圖棄官居虞鄉王官谷，昭宗屢徵之，不起。柳璨以詔書徵之，圖懼，詣洛陽入見，陽為衰野，墜笏失儀。璨乃復下詔，略曰：「旣養高以傲代，類移山以釣名。」又曰：「匪夷匪惠，難居公正之朝。可放還山。」圖，臨淮人也。王敦以下邳內史王邃都督青、徐、幽、平四州諸軍事，鎮淮陰；衞將軍王含都督沔南諸軍事，領荊州刺史；武昌太守丹楊王諒為交州刺史。使諒收交州刺史脩湛、新昌太守梁碩殺之。諒誘湛，斬之。碩舉兵圍諒於龍編。甲辰，魏殺安定王朗、東海王曄。馮異遺李軼書，為陳禍福，勸令歸附蕭王；軼知長安已危，而以伯升之死，心不自安，乃報書曰：「軼本與蕭王首謀造漢，今軼守洛陽，將軍鎮孟津，俱據機軸，千載一會，思成斷金。唯深達蕭王，願進愚策以佐國安民。」軼自通書之後，不復與異爭鋒，故異得北攻天井關，拔上黨兩城，又南下河南成皋以東十三縣，降者十餘萬。武勃將萬餘人攻諸畔者，異與戰於士鄉下，大破，斬勃；軼閉門不救。異見其信效，具以白王。王報異曰：「季文多詐，人不能得其要領。今移其書告守、尉當警備者。」衆皆怪王宣露軼書；朱鮪聞之，使人刺殺軼，由是城中乖離，多有降者。祖珽拜祕書監，加儀同三司，大被親寵，見重二宮。九月，隕霜殺稼，天下大饑。丞相于定國，大司馬、車騎將軍史高，御史大夫薛廣德俱以災異乞骸骨；賜安車、駟馬、黃金六十斤，罷。太子太傅韋玄成為御史大夫。廣德歸，縣其安車，以傳示子孫為榮。